















vaTivuTaiyammai piLLaittamiz by naTarAca kavirAyar (in tamil script, unicode format)
















வயிரவன் கோவில் வடிவுடையம்மை பிள்ளைத்தமிழ் 

சேந்தன்குடி வி. நடராச கவிராயரவர்கள் இயற்றியது  
 

vayiravan kOvil vaTivuTaiyammai piLLaittamiz

by cEntankuTi naTarAca kavirAyar

In tamil script, unicode/utf-8 format








 Acknowledgements: 

Our Sincere thanks go to Roja Muthiah Research Library, Chennai for providing a scanned PDF of this work.

We thank Dr. (Mrs.) Meenakshi Balaganesh,Bangalore for help in the preparation of the soft copy of this work.

Preparation of HTML and PDF versions: Dr. K. Kalyanasundaram, Lausanne, Switzerland.




 © Project Madurai, 1998-2021.

Project Madurai is an open, voluntary, worldwide initiative devoted to preparation

of electronic texts of tamil literary works and to distribute them free on the Internet.

Details of Project Madurai are available at the website

https://www.projectmadurai.org/

You are welcome to freely distribute this file, provided this header page is kept intact.




வயிரவன் கோவில் வடிவுடையம்மை பிள்ளைத்தமிழ் 

சேந்தன்குடி வி. நடராச கவிராயரவர்கள் இயற்றியது 




 Source: 
 

பாண்டியதேசத்தின் கணுள்ள  வயிரவன் கோவில்

வடிவுடையம்மை பிள்ளைத்தமிழ். 

இஃது தருமபுராதீனத்து மஹா வித்துவான் 

சேந்தன்குடி வி. நடராச கவிராயரவர்கள் இயற்றியது. 

தேவிகோட்டை மகாகனம் பொருந்திய வித்துவச்சிகாமணி 

வீர. லெ. சிந்நயச்செட்டியாரவர்களால் 

ஆராய்ச்சி செய்யப்பெற்றது. 

சென்னபட்டணம்: கலாரத்நாகாம் என்னும் அச்சுக்கூடத்திற் பதிப்பிக்கப்பட்டது.

 1894. 

-------------

    சிவமயம்


 சிறப்புப்பாயிரம் 
 

அரியக்குடி மகா ஸ்ரீ சா. கி. அரங்கநாதச்செட்டியார்  இயற்றியது. 



நேரிசை ஆசிரியப்பா. 

மலரவன் வகுத்த நிலமிசைச் சீர்க்கும் 

வழுதிமா நாட்டகத் தெழுதலாக் கிளவிப் 

பொருளினைத் தமிழா னருளிய குரவர் 

தேவா ரத்தொடை மேவா மிலைச்சிய 

வீரேழ் பதியிற் கூரே ருடைத்தெனு 

நத்தூர் வயற்றிருப் புத்தூர் மருங்காக் 

குறிஞ்சியா தியவயிற் செறிந்தபல் வளனுஞ் 

சூளிகை வாய்ந்த மாளிகை நிரையுஞ் 

செந்தழ லோம்பு மந்தண ரகரமும் 

தீதுதீர் வேத மோதுகல் லூரியுஞ் 

சதுக்கமுஞ் சாலையு மதுக்கமழ் சோலையு 

முண்ணீ ரனவாந் தெண்ணீர் வாவியுந் 

துன்னுபு திகழ்தரு நன்னக ராகி 

மணிதுற் றிலங்கு வணிகர்க் குரிய 

தென்பதி யாலய மொன்பதி லொன்றாய்ச் 

செயிரவந் தணந்தொளிர் வயிரவன் கோயில் 

வளரொளி நாதன் கிளரொளி வாமத் 

தொருவலின் றமர்ந்த வருள்வளர் கன்னி 

நகிறள ராமே யகிலமு மீன்ற 

துடியிடை மேகலை வடிவுடை யம்மைமேற் 

பூவிரி பொழில்சூழ் காவிரி யொழுகு 

மயிலாடு துறையி னயல்சேர் சேந்தன் 

குடிகுடி யிருக்கு மடிமையில் சீலன் 

வரமலி வேளாண் மரபினில் வந்தோ 

னைவறு தவத்துச் சைவசூ ளாமணி 

மேக்குயர் மூன்று தீக்கையும் பெற்றுளா 

னற்புதப் பாவலன் விற்பன சிரேட்டன் 

றேசிற் பொலிநட ராசப் பெயரான் 

பிள்ளைத் தமிழ்மகிழ் கொள்ளக் கழறினா 

னாக வதிற்பிழை போகிய வாய்ந்து 

நனிசுவைத் திஃதென வினிது திருத்தினன் 

மாவி சால தேவி சால 

மருந்திரு வைசியப் பெருங்குல திலகன் 

விலக்கருஞ் சீர்த்தி யிலக்கு மணப்பேர் 

நண்ணிய கண்ணியன் பண்ணிய புண்ணியப் 

பயனா வுதித்த நயனா ரறிஞ 

னிலக்கிய விலக்கண நலத்தகு கலைக்கட 

னாற்கவி மழைபொழி சூற்கொள்சீ மூத 

மிறுமாந் தெதிர்ந்தார்த் தெறுமாண் சிம்புள் 

வடமொழி மாட்டுத் திடனுறு பயிற்சியன் 

சிவாகமச் சென்னி யவாயசித் தாந்தம் 

படைத்தமெய்ந் நெறியே கடைப்பிடித் திட்டோன் 

செல்வங் கொடைபுகழ் மல்குங் கற்பக 

மான்றோர் குழாத்துட் சான்றோ னென்பான் 

றொழுதெழீஇ யரனையெப் பொழுது மறவா 

னிச்சையன் போல நிச்சைய னெவற்றினு 

மென்பாற் கேண்மையை யன்பாற் கெழுமியோன் 

பொன்னுறழ் சற்குண சிந்நய 

னென்னு நாம மன்னிய மன்னே. 



சிறப்புப்பாயிர முற்றிற்று. 

	-----------

உ

கணபதி துணை. 


 வயிரவன்கோவில்  வடிவுடையம்மை பிள்ளைத்தமிழ். 
 



விநாயகர் துதி. 



சீர்கொண்ட வண்டப் பரப்புமுழு தாளுடைய 

        செய்யவள ரொளியீச னார் 

    சித்தக் களிப்பினுக் கொத்தபரி பூரண 

        சிதானந்த சத்தி யென்னு 

மேர்கொண்ட பிடியைக் களிற்றுருவு கொடுபுணர்ந் 

        தின்புற்று நல்க வந்த 

    விணையிலாப் பிரணவத் துருமருவு கரிமுகவ 

        னிருசரண மேத்தெ டுப்பாம் 

பார்கொண்ட வயிரவன் கோவிலென் றுலகெலாம் 

        பரவுபதி விரவு செல்வி 

    பழமறையின் முடிமீ திருந்துமஃ துணராத 

        பரிசுபெறு மெம்பி ராட்டி 

வார்கொண்ட தன்றனத் தமுதளித் தொருகுழவி 

        வடிதமி ழிருக்கு மொழிய 

    வைத்தபுக ழுத்தமிய ருட்கண்வடி வுடையம்மை 

        வண்பொருட் கவித ழையவே. 

----------




 காப்புப்பருவம்.
 

திருமால். 



இரவியா தியகோளு நாளுமெங் நாளுநே 

        ரேகாத வண்ண மோங்கி 

    யிறுமாந்த விந்தம் பிலத்தூடு புகவுய்த்த 

        வெறுழ்வலிப் பொதிய முனிவன் 

கரவிசே டத்தினாற் குற்றால நகர்வயிற் 

        கருமேனி நீங்கி மேற்றான் 

    காணரிய சிவலிங்க சாரூப்பி யம்பெற்ற 

        கண்ணனா மண்ணல் காக்க 

பரவிநீ டன்பக நிறைந்துபுறன் வழிகின்ற 

        பான்மையென விழியி னின்றும் 

    பரானந்த வாரிவர மெய்ம்மயிர் சிலிர்த்துப் 

        பணிந்தெழுந் துருகி நிற்கு 

மிரவிலாத் தூமனத் தொண்டர்க ணினைத்தன 

        வெனைத்துந் தினைத்த னைப்போழ்  

    திடையுதவி வடுகபுரி விடலரிய வடிவுடைய 

        விறைவியை யிளங்கிளியையே.        	(1)

________

வளரொளிநாதர். 

வேறு. 

நெடிய மாலினொடு பிரமன் வானவர்மு னீடிசைக் குரிய பாலர்க 

    ணிருவி கற்பமுற மனநி றுத்தியுயர் 

நிட்டை கூடிய நிராசையோர்  நினைவி னுக்கரிய பரம காரண 

நிரந்த ரக்கருணை நிலயமே 

    நீல கண்டபரி பூர ணப்பிரம <நிகரில் யோகபர தாணுவே 



யடிய மாலகல வருள்செ யென்றுநனி யனுதி னம்பரவு மன்பருக்

    ககமி ருந்துவரு துயர்க ளைந்துதிரு வருள்வ ழங்கியிடு மமலனே 

    யசுர ருக்கமர ரஞ்சு கின்றமை யறிந்து சீர்வடுக வயிரவ 

    வனக னைக்கொடுவெல் வளரொ ளிப்பெயர்கொ 

ளாதி யேயினி தளித்தியான் 



முடிகொண் மால்வரையின் மகளெ னாவகில 

முழுது மீன்றதனி முதல்வியை   முதிய நூல்வழியி னொழுகு மேதகையர் 

முன்னி வாழ்த்துகவு மாரியை  முத்தி மார்க்கமுற முயலும் யோகியர்கண் 

மூழ்கு மிக்கசுக வாரியை   மூவி ரண்டுபகை வென்ற ஞானியரை 

முதிரு மின்னளியி னோக்குறாப் 



பொடிய ணிந்துமிளி ரடிக டாணிழல் புகுத்தி யுண்மகிழு மம்மையைப் 

    புராத னத்ததுநம் வடுக நாதனது புரமெனப் புகழ்ப டைத்தது 

    போக மாரமரர் கோனகர்க் கிணைசொல் புண்ணி யப்பதி யமர்ந்துவாழ் 

    பொருவி லாதவடி வுடைய தாயையருள் பொழிதரும் பசிய முகிலையே.        (2)

_______

விநாயகர். 

   வேறு. 

பூத வுறுப்புங் கயானனமும் 

        பொலியும் தெய்வத் திருவுருவும் 

    புனைந்து கரிமா முகத்தவுணன். 

        பொன்றப் புரிந்த புகழ்க்கருணை 



நாத னெனநின் றிறைஞ்சடியார் 

        நலிவு பாற்று நற்பொருளே 

    ஞானக் களிறே யருணிதியே 

        நந்தா விளக்கே போற்றுதிநீ 



சீத மதிய முடிக்கணிந்தோன் 

        சேயாம் வடுக வைரவப்பேர்ச் 

    சீர்சால் புரியி னிறைந்தோங்குஞ் 

        சிந்தா மணியை யெந்தாயைப் 



பாதச் சிலம்பாய்க் கிடந்தலம்பும் 

        படர்வே தாந்தப் பசுங்கிளியைப் 

    பரவுந் தொழும்பர்க் கருளும்வடி 

        வுடையா ளென்னும் பாவையையே.        (3) 

_______

முருகக்கடவுள். 



கருணைக் கடலே வரநிதியே 

        கமலா சனத்தோன் சிரநடுங்கக் 

    கருதுங் குடிலைப் பொருள் வினவிக் 

        கரத்தாற் புடைத்த கற்பகமே 



சொருண மயின்மேற் கொண்டருளிச் 

        சோராச் சூரின் வலிதொலைத்த 

    சுத்தப் பிரம குமரபர 

        தூயோய் தொடர்ந்து புரந்தருடி 



யருண னிறம்வெள் கிடக்காந்தி 

        யளித்துக் கிளரும் வளரொளியா 

    மம்பொன் னாகத் தமர்ந்தவடி 

        வுடையா ளென்னு மருமருந்தை 



வருணம் பலவாய்த் தோன்றியொளிர் 

        மணியின் கொழுந்தை வாழ்முதலை 

    வையம் பரவும் வைரவப்பேர் 

        வாய்த்த புரம்வாழ் வஞ்சியையே.       (4)

_______

பிரமன். 



கடலி னெழுந்த கடுவினுக்குக் கலங்கி மேனி கறுப்புற்ற 

            கமலக் கண்ண ன் றிருவுந்திக் கஞ்சத் தடமே யிடமாக  

வடல்கொண் டண்ட முழுதியற்றி யசர சரமா கியபேத 

            மனைத்தும் படைத்த நான்முகத்தெம் மைய னினிது புரந்திடுக 

வுடலி னுலவு முயிரெனவவ் வுயிர்க ளெவைக்கு முயிராகி 

            யுயர்நா தாந்தப் பெருவெளியி னுலவி நடஞ்செய் குலமயிலைப் 

படருஞ் சீர்த்தி வளரொளிப்பேர்ப் பரமன் பாக மகலாத 

            பரையை வைர வப்பதிவாழ் படியில் வடிவம் பிகைதனையே.          (5)

_____

தேவேந்திரன். 

வேறு 

நினைவரிய பல்கலைச் சொற்பொருட் பயனாகி 

        நித்தியா னந்த மயமாய் 

    நின்றிலகு வளரொளிப் பரமற்கு நளிகடலி 

        னீடுவிட வேக மேறா 



தினியதன் செம்பவள வாயூறு தெள்ளமுத 

        மெஞ்ஞான்று மூட்டு கின்ற 

    வெழில்குலவு பொழில்சுலவு வடுகபுரி வடிவுடைய 

        விறைவியைத் தனிபு ரக்க 



வனலியுழை யவிசொரிந் தச்சுவச் சதமேத 

        மாற்றிவிண் ணாட்டி னரசா 

     யரியா சனத்துவதி பயிரா வதக்குரிசி 

        லயில்கூரும் வச்சி ரத்தோன் 



கனதனத் தரமகளி ராடிய விசைத்திடக் 

        கந்தருவ ரமரர் தாங்கக் 

    கவிகையைக் குவிகைமுனி வரர்காவு சிவிகைவரு 

        கண்ணா யிரக்க டவுளே.        (6)

______

 திருமகள். 

    வேறு. 

செய்ய திருப்பாற் புணரியின்கட் 

        சீத மதிவா னமுதோடு

    சேர வுதித்துத் தேவர்களுட் 

        சிறந்தோ னிதயங் குடிகொண்டு 



வையம் பரவு பொருள்வளனு 

        மற்றை வளனும் வளர்பாக்கு 

    மலர்க்கண் பரப்பு மிலக்குமிப்பேர் 

        மாதர் மாதர் பதம்பணிவா 



முய்யும் பொருட்டுப் புவனமெலா 

        முடன்று படர்ந்து மிடைந்தகடு 

    வுண்ட கண்ட வளரொளிக்கு 

        ளொருவா துறையும் பேரொளியென் 



றைய மின்றி யாகமங்க 

        ளறையும் வடுக நாதபுரத் 

    தன்னப் பெடையை வடிவுடைய 

        வருமைக் குயிலைப் புரந்திடவே.        	(7)

______

கலைமகள். 

வேறு. 

வெண்டரள நிழன்மணியை நல்லார் கொளத்தந்து 

        வெறியுலாம் வேரி வாரி 

    வெம்பசி வருத்தவோ லிட்டுவரு வண்டர்க்கு 

        மிக்குண விருந்தளிக்கு 



முண்டகத் தவிசுகந் தெண்டகப் பொலியுமொரு 

        முதல்வி கல்விச் செல்விநா 

    மூகையே மாகாது நமர்நா விருந்தருளு 

        முனிவிலாப் புனிதை காக்க 



தண்டமி ழெனுங்கன்னி தாண்டவம் புரிகின்ற 

        தகுதிசால் பாண்டி நாடு 

    தரணியுள வேனைநாட் டினையொல்லை வெல்லுபு 

        தருக்கத் தழைந்து நிலவு 



மண்டளவின் மல்லல்கெழு வயிரவன் கோவில்வளர் 

        வளரொளிப் பரம யோகி 

    வாமத்து வைத்துநித் தங்கொஞ்சு பைங்கிளியை 

        வடிவுடைக் கவுரி தனையே.	       	(8)

______ 

காளி 

கருதுமவி கண்ணுதற் குதவாத தக்கன் 

        கருத்தழிந் திடரின் மூழ்கக் 

    கலகமிடு சூலவேல் கைக்கொண்டு வடவையைக் 

        கட்கடைக் கடையு குத்து 



விருதினொடு சென்றமரர் குழுவினைக் கழுதின 

        மிசைந்திட விரைந்த டர்த்து 

    வித்தகச் சூரரிப் பிணவெனத் திசைபோய 

        வீரமா காளி காக்க 



வருதிநீ யிவணெனப் பரிதியை விளித்தவன் 

        வாயில்வாய் பற்ற கர்த்து 

    வானாடர் தலைவனைத் தோணெரித் தெச்சனது 

        வன்றலை யரிந்த பெம்மான் 



சுருதிமுடி யறியாத முடிமீது தன்னடிச் 

        சுவடுபுனை வித்து மகிழுங் 

    துடியிடையை நெடியபுகழ் வடுகபுரி வடிவுடைய 

        சுந்தரியை யந்த ரியையே.        (9)

____________

சத்த மாதர் 



அருமைபெறு பிரமாணி யான்றகவு மாரியோ 

        டருண்மயேச் சுரிநா ரணி 

    யடலுறு வராகிவா னைந்தரு நிழற்றவா 

        ழயிராணி காளி யாய 



பெருமைமலி யோரொழுவ ரன்னைமா ரன்பரைப் 

        பிரசாத மெளிதி னல்கும் 

    பெண்ணினுக் கரசியர்க ளின்னவர்த மென்பதப் 

        பிரசமலர் சென்னி புனைவா 



மிருமையினு முயர்பதவி யடியவர்கள் கொளவுதவி 

        யெங்குநிறை யெம்பி ராட்டி 

    யெண்ணரிய பல்கோடி வேதத்தி னந்தத் 

திருந்துவிளை யாடு சிறுமி 

        பொருதரங் கத்தகழி வாய்ப்புனலை வாய்ப்பெய்து 



பொற்புரிசை யரிதி னேறிப் 

            புயன்மாரி பொழிவடுக புரிமேவு வடிவுடைய 

பொன்னென்னு மின்ன முதையே. 	       (10) 



காப்புப்பருவ முற்றிற்று. 

__________________




 செங்கீரைப்பருவம். 
 

கங்கை முத லெழுநதிக் கலவைகொ ணறும்புனற் 

           கமலைகர கரக மதனாற் 

    கனிவினா லாட்டிகற் றிலதமிட் டுச்சியிற் 

           கதிர்மணிச் சூட்ட ணிந்து 



செங்கைக்கு வண்டொடி செழுங்கழுத் தணிவடஞ் 

           சிற்றரையின் மிளிர்மே கலை 

    சீர்ச்செவிக் கொளிர்தோடு பணிபுரிந் துலகெலாஞ் 

           சேவைசெய் திருத்தாளினிற் 



பொங்குநவ வீரர்முற் றோன்றிய மணித்தண்டை 

           பூட்டிவான் மகளி ரோடு 

    புண்ணியச் சுருதியாற் போற்றிசைத் தருகுறப் 

           பூந்தளிர்க் கையை யூன்றித் 



திங்கண்முக மேனோக்கி வடிவுடைய வன்னமே 

           செங்கீரை யாடி யருளே 

     திருமருவு வயிரவப் பதிமருவு சோதியே 

           செங்கீரை யாடி யருளே. 	       (1)

__________

தித்தித்து மதுரம் பழுத்தொழுகு நின்மழலை 

           செவ்விதிற் செவிம டுத்துச் 

    செழும்பொழிற் கோகிலப் புண்மேனி கருகிடத் 

           திவவியாழ் தலைகு னிதரப் 



பத்திக் கதிர்க்கற்றை பெருகிவழி திருமுகம் 

           பார்த்து முழு மதியம் வெள்கப் 

    பங்கயப் பூக்குலங் கூம்பியும் வாடியும் 

           பன்னிலை படைத்து மாழ்க 



வெத்திக்கு முலவிமெய் யியன் மணங் கமழ்தலா 

           லின்னறுஞ் சண்ப கப்போ 

    திறப்பது குறித்ததென வுயர்பாத வக்கொம்ப 

           ரிடைஞான்று கொண்டு புலரச் 



சித்திக்கு வித்தான வடிவுடைய வன்னமே 

           செங்கீரை யாடி யருளே 

    திருமருவு வயிரவப் பதிமருவு சோதியே 

           செங்கீரை யாடி யருளே. 	       (2)

_______________

பணிதந்த நீள்பணியை யணிதந்த வளரொளிப் 

           பரனிடம் பிரிய கில்லாய் 

    பனிமலைத் தெய்வதஞ் செய்தவங் கண்டவன் 

           பான்மக ளெனப் படர்ந்தாய் 



துணிதந்த சதகோடி சூரிய ரொருங்கே 

           துதைந்துசுடர் விடினு மொவ்வாத் 

    துகடீர் தனிச்சுயம் பிரகாச புஞ்சமாய்த் 

           தொல்புவன முற்று முற்றாய் 



கணிதந்த வுருவெய்தி வல்லிவல் லிக்குக் 

           கணிப்பரிய விம்மி தங்கள் 

    காட்டியம் மானைக் கலந்துவிளை யாடிளங் 

           காளையை யுயிர்த்த பிடியே 



திணிதந்த வளர்கொங்கை வடிவுடைய வன்னமே 

           செங்கீரை யாடி யருளே 

    திருமருவு வயிரவப் பதிமருவு சோதியே 

           செங்கீரை யாடி யருளே. 	       	(3)

________________________

சுருதியின் றோடும் புராணத் திரட்சியும் 

           துன்றுமிதி காச வினமும் 

    தொல்லைமனு நூலாதி மிருதிக் குழாமுந் 

           துளக்கமில் கலைத் தொகுதியுங் 



கருதியள விட்டின்ன தன்மைய னெனச்சிறிது 

           கட்டுரைத் திடவு மொண்ணாக் 

    கண்ணுதற் பண்ணவன் றிண்ணநெஞ் சிளகுறீஇக் 

           காமமிக் கூச லாட 



விருநிலன் விசும்புபா தலமுதல வுலகநிரை 

           யேய்ந்தபே ரண்ட மாட 

    விருவகைத் தாமரை யிருக்கைக் கிழத்திய 

           ரெழுந்துவகை பொங்கி யாடத் 



தெருமர லொழித்தாளும் வடிவுடைய வன்னமே 

           செங்கீரை யாடி யருளே 

    திருமருவு வயிரவப் பதிமருவு சோதியே 

           செங்கீரை யாடி யருளே. 	       	(4)

______________________________

எண்ணிலவு தாவரஞ் சங்கம மெனப்படு 

           மெவற்றையும் விதிக்கு மேலோ 

    னிப்பொரு ளனைத்தும் பிறழ்ச்சியடை யாவா 

           றிருத்திப் புரக்கு மாலோன் 



பண்ணிலவு மாயா முதற்கா ரணத்துற் 

           பவித்தபிர பஞ்சம் யாவும் 

    பண்டையி னொடுக்கிப் பசுக்களை யிளைப்பாற்று 

           பரனெனுந் தேவர் மூவர் 



விண்ணிலவு மேதக்க பதவியி லமர்ந்துதம் 

           வினையினி தியற்றும் வண்ணம் 

    விளர்த்துக் கறுத்துச் சிவந்தகன் றரிசிதறு 

           விழியாற் கடைக்க ணிப்பாய் 



தெண்ணிலவு புன்முறுவல் வடிவுடைய வன்னமே 

           செங்கீரை யாடி யருளே 

    திருமருவு வைரவப் பதிமருவு சோதியே 

           செங்கீரை யாடி யருளே. 	       	(5)

__________________________	

வேறு. 

குவடுறு பெருவரை மகளென வுலகவர் 

           கொண்டா டுங்குயிலே 

    குணமிகு தவர்பெற விருமையு முதவுங் 

           கோதில் கழைச்சுவையே 



கவடறு மனனுடை யடியவர் நுகர்தரு 

           கற்பக நற்கனியே 

    கரைபொரு திரைதவழ் கடலெழு கொடிய 

           கடுத்திகழ் கந்தரனெந் 



தவமலி பயனென வனுதின நினைபு 

           தழீஇயயி லாரமுதே 

    சரணந ளினமலர் சரணடை பவர்வினை 

           தகரும் படிநூறி 



யவமகல் வாழ்வருள் வடிவுடை யம்பிகை 

           யாடுக செங்கீரை 

    யரிதொழு வயிரவ புரியை மகிழ்ந்தவ 

           ளாடுக செங்கீரை		       	(6)

____________________

திரிபுர மிளநகை யெரியுண வுதவிய 

           செம்ம லுளத்துறைவாய் 

    தெளிதமி ழினிமையின் மொழிபவர் கருதிய 

           செல்வ மெலாந்தருவாய் 



விரிமது வொழுகிய விரைகமழ் மரைகெழு 

           மெல்லியன் மடமானார் 

    விரைகுநர் சயசய சயவென வருகு 

           விளம்பி வழுத்தியிடப் 



பரிதிகி ரணவெயி றனைநனி யிகழ்புரி 

           பான்மை யெனக்கிளரும் 

    பருமணி குயிலுறு பலபல பணியொளி 

           பளபள பளபெளென 



வரிய மருந்தன வடிவுடை யம்பிகை  

           யாடுக செங்கீரை 

    யரிதொழு வயிரவ புரியை மகிழ்ந்தவ 

           ளாடுக செங்கீரை. 		       	(7)

______________________

உரகர்கள் பணிபணி யிறைகடை கயிறென 

           வுறமந் தரநட்டே 

    யொருபுற னமரரு மொருபுற னசுரரு 

           முததி மதிக்குங்கால் 



விரவிய வளமலி பொருள்களு ளவரவர் 

           வேண்டுவ கைக்கொண்டு 

    விடமிகு கொடுமையொ டெழுதலும் வளிபொர 

           விளிமுகில் பொரவோடிப் 



புரகர சிரகர பரசிவ வரத 

           புராதன வபயமெனப் 

    புகறலு மதையுட னமுதுசெய் தருளிய 

           புண்ணிய வளரொளியா 



மரனிட மருவிய வடிவுடை யம்பிகை 

           யாடுக செங்கீரை 

    யரிதொழு வயிரவ புரியை மகிழ்ந்தவ 

           ளாடுக செங்கீரை.	       	(8)

_______________________

அம்பினை வென்றுசு ரும்புது ரந்தலை 

           யார்கட லைச்சினவி 

    யம்புய மலரை வெருட்டி யிளம்பிணை 

           யஞ்சி மருண்டுடலங் 



கம்பித மெய்த விழித்து மதர்த்துள 

           கண்ணியர் மையலொரீஇக் 

    கனிவிற் றினநின கழலைப் பரசுநர் 

           காணிய நின்றிடுபூங் 



கொம்பனை யாயதி கோமள சாமள 

           குந்தள கோகிலமே 

    குண்டகழ் சுலவிய வயிரவ நகரி 

           குலாய மடப்பிடியே 



செம்பிய னாடு புரந்த துரந்தரி 

           செங்கோ செங்கீரை 

    செந்துவர் வாய்மயில் சுந்தர நாயகி 

           செங்கோ செங்கீரை.	       (9)

_______________________

ஆங்கு நிரந்தர நினையே வழிபடு 

           மந்தண னொருவனையின் 

    றண்மிய திதிதான் யாது கொலோதென்  

           றரசன் வினாவியிட 



வோங்கிய குகுவைப் பூரணை யெனலு 

           முவாமதி காட்டுகென 

    வுன்பத மன்னோன் வேண்ட மணித்தோ 

           டுய்த்துமிழ் வெண்ணிலவாற் 



றூங்கிருள் பருகுந் திங்களின் வானிற் 

           றோன்றக் கருணைசெயுஞ் 

    சுத்த நிராமய நித்திய பூரண 

           சொப்பிர காசமயீ 



தேங்கு சிறப்புடை வயிரவ பதிநிதி 

           செங்கோ செங்கீரை 

    செந்துவர் வாய்மயில் சுந்தர நாயகி 

           செங்கோ செங்கீரை.         (10)



செங்கீரைப்பருவ முற்றிற்று. 

_________________________


 தாலப்பருவம்.
 


சிறுகட் பெருங்கான் மதக்களிறு 

           தெளிநீர் வயிர வத்தடத்துட் 

    சென்றாட் டயர வெழுதுளிபோய்ச் 

           சேணார் நதியிற் கலந்திடக்கண் 



டிறுதற் றொழிறீர் புலவர் சில 

           ரினிது மூழ்கும் புண்ணியத்தா 

    லெந்தை பெருமான் சிவலோகத் 

           தெய்தி யனையா னுருப்பெற்று 



மறுவற் றுறையக் காரணமாய் 

           வயங்கும் வடுக நாதபுர 

    மன்னி விளங்கு வளரொளியின் 

           வாமத் திருக்குஞ் சேமவைப்பே 



தறுகட் பாசந் தவிர்த்தொன்றைத் 

           தருவாய் தாலோ தாலேலோ 

    தண்ணா ரமுதே வடிவுடைய 

           தாயே தாலோ தாலேலோ. 	       	(1)

___________________________

வித்தைக் கெல்லா மொருவித்தே 

           மெய்யன் பாள ரகத்தினிருள் 

    விடிய வுதிக்கு மிளங்கதிாே 

           வேதா கமமா கியமுதனூல் 



பத்துத் திசையிற் படுமண்டப் 

           பரப்பிற் பல்கு மெவ்வுயிரும் 

    பயந்து மின்னுங் கன்னியெனப் 

           பகர நின்ற வற்புதமே 



சத்தித் தளிகளிசை முரன்று 

           தாது குடைந்து மதுமாந்துக் 

    தடங்கா வடுக நாதபுரத் 

           தலமுன் புரிந்த தவப்பேறே 



தத்தைக் கினிமை பயிற்றுமொழித் 

           தையா றாலோ தாலேலோ 

    தண்ணா ரமுதே வடிவுடைய 

           தாயே தாலோ தாலேலோ.	       (2)

___________________________

முடிக்கொண் டமரா பதிபுரக்கு 

           முகில் வாகனத்தான் றேவியொடு 

    முளரிப் பொகுட்டிற் சந்ததமு 

           முனிவின் றுறையு மொய்குழலா 



ரடிக்கட் குறுகி யெம்மன்னை 

           யருளா நின்ற பணியாவென் 

    றகநெக் குடைந்து கசிந்துருகி 

யங்கை பிணித்து வாய்புதைத்துப் 



படிக்கு ணினது திருமேனி 

           படியிற் கன்றும் பைப்பயநீ 

    படியில் விளையாட் டியாங்களிக்கும் 

           படியாற் செய்தி யெனப்போற்றுந் 



தடித்துக் கொடியே வடுகபுரி 

           தழைந்தாய் தாலோ தாலேலோ 

    தண்ணா ரமுதே வடிவுடைய 

           தாயே தாலோ தாலேலோ. 	       (3)

____________________________

வெள்ளித் தகட்டி னிளவாளை 

           விசும்பு கிழிய வெடிபாய்ந்து 

    வேதா வுலகின் மானதப்பேர் 

           வேய்ந்த மடுவைப் புக்குழக்கிக் 



கள்ளிற் பொலியுங் கற்பகப்பூ 

           வுகுத்துக் கமுகின் மடல்கீறிக் 

    கமழ்தே மாவின் கனிசிந்திக் 

           கதலித் தாற்றுப் பழஞ்சிதறித் 



துள்ளித் துனைந்து மீட்டணைந்து 

           துளைந்து மதர்க்கும் பெருவாவி 

    சூழ்ந்த வடுக நாதபுரத் 

           தோகாய் கவர்ந்த முதலையுயிர் 



தள்ளிக் கரியைக் காத்தபிரான் 

           றங்காய் தாலோ தாலேலோ 

    தண்ணா ரமுதே வடிவுடைய 

           தாயே தாலோ தாலேலோ. 	       	(4)

__________________________

மண்ணை யருந்து கின்றதரு 

           மந்த குழவி யென்றெடுத்து 

    மடியி லிருத்தி யசோதையெனு 

           மங்கை வாயைத் திறந்திடலு 



மெண்ணை யிகந்த பல்லுலகு 

           மிரண்டு திணைய வணுக்குலமு 

    மிருப்பக் காணூஉ மகிழ்வச்ச 

           மீண்டி மாயை வடிவாய 



வண்ண னெடியோ னிவனென்னா 

           வறிந்து போற்ற வளர்குரிசி 

    லடைந்து வேண்ட வரங்கொடுக்கு 

           மம்மே வடுக புரியமர்ந்த 



தண்ணென் குணத்தாய் கற்பகத்தின் 

           றளிபோ தாலோ தாலேலோ 

    தண்ணா ரமுதே வடிவுடைய 

           தாயே தாலோ தாலேலோ. 	       (5)

____________________________

வேறு. 

அத்தி யுரித்தத ளைக்கலை யாக 

           வணிந்து களிப்புறுவோ 

    னையந் தம்மின் றெரிவையி ரென்ன 

           வகந்தொறு மேற்றுண் போ 



னத்துபு சுடலையி னடலையை யென்று 

           நயந்து தரித்திடுவோ 

    னாணில னென்பு புனைந்து பிசாசொடு 

           நாளு நடம்புரிவோ 



னித்தகு பித்தனை யொருகா லம்மியி 

           லேற்றிய கையாற்றொட் 

    டிட்ட தவத்தாற் றேவரின் மூவரி 

           னேற்ற முறச்செய்தாட் 



சத்தி பராபரை வடிவுடை நாயகி 

           தாலோ தாலேலோ 

    தனிகர்கள் பரவிய வயிரவ பதியின 

           டாலோ தாலேலோ. 	       	(6)

____________________________

கவள மெனத்தொழு பவர்வினை யுண்டிடு 

           கரியை யளித்தபரங் 

    கருணை நெடுங்கட லாகிய சங்கரர் 

           கனிவி னருந்தமுதே



 துவளு மிளங்கொடி யனைய மருங்கும் 

           றோகைக் கேகயமே 

    துணைநினை யலதிலை யெனமன நினைகுநர் 

           துயர்களை களைகண்ணே 



யவளவ னதுவெனு முலகா யல்லையு 

           மாகி நிறைந்தவளே 

    யரியய னிந்திரன் முதலிய கடவுள 

           ரறிவரு முழுமுதலே 



தவழ்நில மதிமுக வடிவுடை நாயகி 

           தாலோ தாலேலோ 

    தனிகர்கள் பரவிய வயிரவ பதியின 

           டாலோ தாலேலோ.		       	(7) 

___________________________

அணிதரு சிந்துர திலத மிலங்கிய 

           வானன சுந்தரியே 

    யழகிய நாசி புனைந்திடு முத்தணி 

           யதனிற் பொலிகதிராற் 



பணிவொடு தொண்டுசெய் யடியவர் மண்டிருள் 

           பாற்றுறு கோற்றொடியே 

     பவளச் செப்பிடை நித்தில மணிகள் 

           பதித்தன வாய்நகையாய்



திணிவலி வெஞ்சூ ருடல்வடி வேல்கொடு 

           செற்றுப் பண்ணவரைச் 

     சிறைவிடு வித்துப் பதவி புகுத்திய 

           சேயைப் பெறுதாயே



தணிவறு பேரருள் வடிவுடை நாயகி 

           தாலோ தாலேலோ 

     தனிகர்கள் பரவிய வயிரவ பதியின 

           டாலோ தாலேலோ.        	(8)

__________________________

முதிருங் கனியிற் சுவையுங் காசிடை 

           மூசிய வொண்சுடரு 

    முளரியில் வெம்மையு மறலிற் றண்மையு 

           மொட்டவிழ் நறுமலரிற் 



பொதியுங் கந்தமு மாமென மூன்று 

           புரத்தை யெரித்திட்ட 

    புண்ணிய முதல்வன் றன்னுழை நீங்காப் 

           பொன்னங் கொம்பனையாய் 



நிதியுந் தேனுவு மைந்து வகைத்தாய் 

           நீடிய கற்பகமு 

    நிழலுமிழ் சிந்தா மணியும் விரும்பிலர் 

           நினைநினை நெஞ்சினர்பாற் 



றதிதங் கிழுதுறழ் வடிவுடை நாயகி 

           தாலோ தாலேலோ 

    தனிகர்கள் பரவிய வயிரவ பதியின 

           டாலோ தாலேலோ.		       	(9)

_______________________

மாசக லடியவர் மதிவயி னூறி 

           வழிந்திழி தெள்ளமுதே 

    வான்முக டணவிய சிகரத் திமகிரி 

           வாய்த்த செழுந்தேனே 



தேச மனைத்தும் பையு ளொழிந்து 

           செழித்து வளங்கூரத் 

    தேர்வரு மேன்மைக் காஞ்சி நகர்க்கட் 

           சென்றற மெண்ணான்கு 



நேசமொ டாற்றிப் பல்லுயி ருக்கொரு 

           நீயே தாயென்னு 

    நிகம மறைப்பொரு ளெளிது புலப்பட 

           நெடிதறி வித்தவளே



தாசர் தமக்கருள் வடிவுடை நாயகி 

           தாலோ தாலேலோ 

    தனிகர்கள் பரவிய வயிரவ பதியின 

           டாலோ தாலேலோ.			              (10)

_____________________ 


 சப்பாணிப் பருவம். 
 


எட்டெட்டு வித்தையுமி ரொன்பான் புராணமு 

           மியாவர்க்கும் வரைய றுத்திட் 

    டித்தனை யெனக்கூற வொண்ணாத வண்ணத் 

           தியன்றபல பேத சமயக் 



கட்டுற்ற நூல்களு மொழுக்கே வழக்கோடு 

           கழுவாய் விதந்து துணிவிற் 

    கழறுமிரு தியும்வேத தந்திரமு மேனைக் 

           கலைக்குலமு நினது செங்கை 



கொட்டப் பிறந்தவொலி யிற்பிறந் தனவெனக் 

           குவலையம் பாதாளம் விண் 

    கொண்டாட விழுதையோர் திண்டாட மதிமுடிக் 

           கொற்றவன் கண்டா டவே 



தட்டற்ற மாக்கருணை வடிவுடைய தேவிநீ 

           சப்பாணி கொட்டி யருளே 

    சதுர்மறை முழங்குவயி ரவபுரி மகிழ்ந்தமயில் 

           சப்பாணி கொட்டி யருளே.            	 (1)

___________

பார்மலியு மெத்தகைய வரைகட்கு நாயகப் 

           பான்மைதன தாப்பொ றுத்துப் 

    பரவுகிரி ராசனென் றுலகெலா மேத்திடப் 

           பட்டிரும் புகழ்ப டைத்துச் 



சீர்மலியு மிமவான் மனைக்குரிய மேனையந் 

           தெரிவைகண் டுவகை கூர்ந்தென் 

    செய்தவச் செல்வியிவ ணீடூழி வாழ்கெனச் 

           செப்பிமிக் கன்பு கொட்டப் 



போர்மலி திறத்தினாற் புத்தேளிர் தம்மைவான் 

           போய்ப்பொருது வாட்டி யோட்டும் 

    புல்லியோர் நெஞ்சுபறை கொட்டநில மாதும் 

           பொலிந்தா வலங்கொட்ட வண் 



டார்மலி கருங்கூந்தல் வடிவுடைய தேவிநீ 

           சப்பாணி கொட்டி யருளே 

    சதுர்மறை முழங்குவயி ரவபுரி மகிழ்ந்தமயில் 

           சப்பாணி கொட்டி யருளே. 	            	(2) 

_________

புரமாகி நாடதாய்க் கண்டமாய் வருடமாய்ப் 

           புகறீவு மாய்வி ரிந்த 

    பூவுலகு தன்னையத னோடேனை யுலகமும் 

           புடைபெயர்ந் தழிவு றாமே 



சிரமேல் வகித்தண்ட முண்டசிறு செய்யவாய்த் 

           தேந்துழாய் மாலை மாலைத் 

    தெண்டிரை'கொழிக்குமின் பாற்புணரி நாப்பணிற் 

           சிரமமின் றெளிது தாங்கு 



முரவோன் சிதம்பர நடங்கண்ட புண்ணியத் 

           துவனைக் கனிட்டை விரலூ 

    டோராழி யாக்கித் தரித்திட்ட பங்கயத் 

           தொண்கரத் தொத்த றுத்துத் 



தரம்யாரு முணர்வரிய வடிவுடைய தேவிநீ 

           சப்பாணி கொட்டி யருளே 

    சதுர்மறை முழங்குவயி ரவபுரி மகிழ்ந்தமயில் 

           சப்பாணி கொட்டி யருளே. 		            (3)

________

எவற்றையு மொருங்குணரு முற்றுணர் வுடைக்கடவு 

           ளீசான மேலை வதனத் 

    தியாமெலா மீடேற வருள்காமி காதியா 

           மேழுநான் காக மாந்தஞ் 



சிவத்தொடு கலந்தபர ஞானியர்க் கோதியுள 

           சீரிய விலக்க ணங்கள் 

    சேரத் தெரிந்துகோ டற்கிலக் கியமெனத் 

           திகழ்பட் டினத்த டிகளி 



னிவப்புறு குலத்தொர்வணி கன்பொதி யெருத்திற் 

           கு நிலனட்ட பட்ட முளையை 

    நிலைபெயர்ப் பரிதாத் தளிர்ப்பித்த வளரொளியு 

           ணீங்காது நிலவு மொளியே 



தவத்தவர் தவக்கருது வடிவுடைய தேவி 

           சப்பாணி கொட்டி யருளே 

    சதுர்மறை முழங்குவயி ரவபுரி மகிழ்ந்தமயில் 

           சப்பாணி கொட்டி யருளே. 	            (4)

________

பலகலையும் விபரீத சந்தேக மின்றிப் 

           படித்தொழுகு மாதி சைவர் 

    பாவனா மந்திரக் கிரியைவழு வாமற் 

           பரிந்துபுரி யாக சாலைக் 



குலவிவல னாகச் சுழித்துமீப் படர்தீக் 

           கொழுந்தெழு கொழும் புகையினைக் 

    கொண்மூ வினங்கண்டு வளரொளிப் பரமர்தங் 

           கோடீர மேக சாலங் 



கலகமிட வருகின்ற தெனவெருவி வாயிலிற் 

           கலவிச் சரண் புகுந்து 

    கையினை யெடுத்துமுறை யிட்டாங்கு கணிதமில 

           களிறுநனி பிளிறு கோயிற் 



சலசைதொழ நாளும்வாழ் வடிவுடைய தேவிநீ 

           சப்பாணி கொட்டி யருளே 

    சதுர்மறை முழங்குவயி ரவபுரி மகிழ்ந்தமயில் 

           சப்பாணி கொட்டி யருளே. 	            (5)

________

வேறு. 

சங்கு தவழ்ந்து மிளிர்ந்து புலம்பு 

           தடங்கொள் கிடங்கினிடைத் 

    தழைசெவி நால்வாய்த் தறுகட் சிறுகட் 

           டரளக் கூர்ங்கோட்டுப் 



பொங்கு சினத்துப் புகர்முக மையற் 

           பூட்கை நடைக்கிரிகள் 

    புக்கிள மென்பிடி யுடன் விளை யாடல் 

           புரிந்து சொரிந்தமதக் 



தங்குத லாலே யிரதமு மணமும் 

           தகையழி வெய்தியநீர் 

    சாலப் பண்டையின் மிகுமா மதுவும் 

           தாது முகுக்குமலர்க் 



கொங்குமிழ் பைங்கா வடுக புரத்தாய் 

           கொட்டுக சப்பாணி 

    குமரனை யுதவிய வடிவுடை யிடுகிடை 

           கொட்டுக சப்பாணி. 	            (6)

_______

ஆலத் தன்மையு மமிழ்தின் றன்மையு 

           மணவி மருண்டுபிறழ்ந் 

    தையரி சிதறிக் குழையினை மோதி 

           யகன்றஞ் சனமெழுதிக் 



காலற் கொருதுணை யாகி மதர்த்துக் 

           காளைய ருயிர்வௌவுங் 

    கலக விலோசன விண்ணர மங்கையர் 

           கரந்தை வரச்சேக்குஞ் 



சீலத் தளிரடி மாதர்ச் சசியுஞ் 

           செஞ்சொற் குரிமகளும் 

    தேசிக வண்ணச் செல்வியு மற்றைச் 

           சேடிய ரும்போற்றக் 



கோலக் கோபுர வடுக புரத்தாய் 

           கொட்டுக சப்பாணி 

    குமரனை யுதவிய வடிவுடை யிடுகிடை 

           கொட்டுக சப்பாணி. 	            (7)

_________

ஆரணி தந்துப கீரதி வேய்ந்தர 

           லாபர ணந்தரியா 

    வந்தி யிளம்பிறை சூடு சடாடவி 

           யாதி யிருங்குரவன் 



சீரணி யொளிர் நின் றிருவுரு நோக்குபு 

           சிந்தை கரைந்துருகிச் 

    செறிவுறு கழிபடர் காமங் கன்றித் 

           தேய்ந்தரை மேனியனாய் 



நேரணி நின்றிட வுள்ள மிரங்கி 

           நெகிழ்ந்தன் னவனுக்கு 

    நிகரறு பரமா னந்த சுகந்தரு 

           நித்திய கல்யாணி 



கூரணி நாரணி வடுக புரத்தாய் 

           கொட்டுக சப்பாணி 

    குமரனை யுதவிய வடிவுடை யிடுகிடை 

           கொட்டுக சப்பாணி.		            	(8) 

______

அடியவர் தம்முட் லைமை படைத்த 

           வகத்திய மாமுனிவற் 

   காரண மாயிர முன்பெழு வாயா 

           லரனுப தேசித்த 



வடிதமிழ் நயமொழி நறுமலர் கொடுபொருள் 

           வாசந் திசைவீச 

    மல்குமெ யன்பெனு நாரிடை வீக்கிய 

           வண்பா மாலையினைப் 



படியெழு தரிய வநிந்திதை யாதிப் 

           பாங்கியர் கைசெய்த 

    பஃறிருப் பள்ளித் தாமத் தினுநனி 

           பரிவிற் புனைபாவாய் 



குடிகள் செழிக்கும் வடுக புரத்தாய் 

           கொட்டுக சப்பாணி 

    குமரனை யுதவிய வடிவுடை யிடுகிடை 

           கொட்டுக சப்பாணி.             	(9)

________

தவள சுதாமய கிரண கலாதர 

            சந்திர னைப்பாராச் 

    சஞ்சல முங்கய ரோகமு மறுவுந் 

            தணவா நீயேயோ 



விவணெமை யொக்கும் பெற்றியை யென்ன 

            விகழ்ந்து சிரிப்பதுபோ 

    லீண்டிய தண்ணொளி முத்துச் சுட்டி 

            யிலங்கு முகத்திருவே 



யுவமையில் சிவனின் மதன்றனு நூறு 

            மொருத்தன் மாவதனத் 

    தொருத்தன் முதலிய சிறுவரும் வாய்வைத் 

            துண்ணா முலையாளே 



குவலையம் வழிபடு வடுக புரத்தாய் 

            கொட்டுக சப்பாணி 

    குமரனை யுதவிய வடிவுடை யிடுகிடை 

            கொட்டுக சப்பாணி.             	(10)



சப்பாணிப்பருவ முற்றிற்று. 

________


முத்தப்பருவம்.
 


வன்னிக் கொடியை நுதற்றலத்து 

            வைத்து வில்வே ளெருவிட்டு 

    வளத்து வளர வளர்ப்பவது 

            மன்னு மிரண்டு மூன்றுமுகக் 



கன்னிக் கனியைத் தரவந்தக் 

            கனியி னினிய வெழிற்சுவையைக் 

    கண்வாய்த் தேக்கிக் களிகூர்ந்து 

            கன்னிநீயு முட னுண்ணத் 



துன்னித் துய்க்கு மெம்பெருமான் 

            சோம சுந்தரப் பெயரைச் 

    சூடப் பிரியா வடிவுடைய 

            தோகாய் வயிர வன்கோயின் 



முன்னிப் பொலிவாய் நின்கனிவாய் 

            முத்தந் தருக முத்தமே 

    முதிர்சீர் மேனை வலம்புரியின் 

            முத்தே முத்தம் தருகவே. 	            	(1)

_______

விளரிப் பண்ணைப் பெடையினொடு 

            விரும்பு சுரும்பு மிக்கிசையூஉ 

    மிடைய வவற்றைத் தெளிதீந்தேன் 

            விருந்து புரிந்து களிப்பித்து 



வளவிப் புழுகு விரைச்சாந்து 

            வார்ந்து கறுத்து நுனிகுழன்று 

    மடங்கி நெறித்து நெய்த்தடர்ந்து 

            மன்ற வியற்கை மணங்கமழு 



மளகக் காடு சுமந்துதளர்ந் 

            தலங்கு மருங்குல் வடிவுடையா 

    யாதி வயிர வன்கோயிற் 

            கமைந்த தூண்டா மணிவிளக்கே 



முளரிச் செய்ய மலர்வாயின் 

            முத்தம் தருக முத்தமே 

    முதிர்சீர் மேனை வலம்புரியின் 

            முத்தே முத்தந் தருகவே. 	            (2)

________

கற்றா மனம்போற் கசிந்துருகிக் 

            கண்ணீ ர் வாரப் புளகரும்பக் 

    கைகள் சென்னி மீதேறக் 

            கம்பித் துடல மொழிகுழறப் 



பற்றா நின்னைக் கடைப்பிடித்துப் 

            பற்றா நின்ற பத்தர்தமைப் 

    பவஞ்ச மென்னும் படுகடனாப் 

            பண்வீழ்ந் தாழ்ந்து பதைப்பொழிய 



வற்றாக் கருணைக் கரத்தெடுத்து 

            மன்னு சிவமாங் கரையுய்ப்ப 

    வல்லாய் வயிர வன்கோயில் 

            வாழ வாழும் வடிவுடையாய் 



முற்றா முகிழ்வா ணகைவாயின் 

            முத்தந் தருக முத்தமே 

    முதிர்சீர் மேனை வலம்புரியின் 

            முத்தே முத்தம் தருகவே.	            (3)

________

மறுவி லாத பாசொளிய 

            மரக தத்தால் வனைபாவாய் 

    மாற்றுச் சாற்று வதற்கொண்ணா 

            மாமைச் சாம்பூ நதப்பொன்னே 



பெறுத லரிய நிரதிசயப் 

            பேரா னந்தப் பெருவாழ்வே 

    பேணுந் தொண்டர் குறித்தவெலாம் 

            பெருகத் தருசிந் தாமணியே 



பொறுமை வாய்மை யருள்வாய்ந்தார் 

            புந்திக் கமலத் தனப்பேடே 

    புகழ்சால் வயிர வன்கோயில் 

            புரக்கும் தாயே வடிவுடையாய் 



முறுவல் பூத்த செம்பவள 

            முத்தந் தருக முத்தமே 

    முதிர்சீர் மேனை வலம்புரியின் 

            முத்தே முத்தந் தருகவே             (4)

_________

பழிக்கோ ருறையு ளாயைந்து 

            பாத கஞ்செய் கொடியோரும் 

    பரிந்து சரணா கதியடையிற் 

            பாது காக்குந் தயாநிதியே 



விழித்தா ரழலுக் கிரையாக்கி 

            வேளை வென்ற கோளரிகால் 

    விழுந்து வேண்ட ஆடலொரீஇ 

            மேவு மின்ப மென்பிடியே 



செழித்தா காயத் தளவறிவான் 

            செல்வ போன்று நீடுபொழில் 

    செறியும் வயிர வன்கோயிற் 

            செல்வக் கன்னீ வடிவுடையாய் 



மொழித்தே னொழுகுஞ் சேதாம்பன் 

            முத்தந் தருக முத்தமே 

    முதிர்சீர் மேனை வலம்புரியின் 

            முத்தே முத்தந் தருகவே.             (5)

_________



வேறு. 

சீல நிரம்பிய மாதவ முனிவரர் 

            சித்த ரியக்கர்கணஞ் 

    செற்றிய கருடர்கின் னரர்கிம் புருடர் 

            சிறந்திடு கந்தருவர் 



ஞால முடித்திசை யேந்தி யனைத்தையு 

            நன்குணர் சேடாதி 

    நாகர் வசுக்கண் மருத்துவ ராதவர் 

            நான்கை யிரட்டுதிசா 



பால ரெனைப்பலர் பூசனை யாற்றிப் 

            பரவலு மவர் வேட்ட 

    பயன்முழு துதவிய வடுக புரத்தாய் 

            பழமறை மொழிபூவாய் 



மூல புராதன வடிவுடை யம்மே 

            முத்த மளித்தருளே 

    முடிவு கடந்தவள் வடிவு கடந்தவண் 

            முத்த மளித்தருளே. 		            	(6)

_________

தொண்டர் விரும்பிய பண்ட மொருங்கே 

            துன்ன விரைந்தருளுஞ் 

    சுந்தரி சந்தத மந்தர நாடு 

            துதைந்து களிப்பவர்நின் 



புண்டரி கப்பத மெய்திப் போற்றப் 

            புன்க ணகற்றியுளாய் 

    பூரணி யாரணி காரணி நாரணி 

            பொலம்பூங் கொம்பனையா 



யண்டநி றைந்தபல் லுலகுரு விப்போ 

            யாங்காங் கணிசெய்யு 

    மற்புத கோபுர வடுக புரத்தா 

            யழியா தொளிர்மின்னே 



முண்டக மலர்முக வடிவுடை யம்மே 

            முத்த மளித்தருளே 

    முடிவு கடந்தவள் வடிவு கடந்தவண் 

            முத்த மளித்தருளே. 	            	(7)

_________

மந்தண மாகச் சுருதியு ணடுவண் 

            வைகு மநுப்பொருளே 

    மறுவற வோதிய வந்தணர் சிந்தையின் 

            மன்னிய வின்னமுதே 



கந்த னெனுஞ்சிறு மதலையை மடியின் 

            கண்வைத் தொண்பவளக் 

    கவினார் கனிவாய் முத்தங் கொண்டு 

            களிக்கும் பெண்ணரசே 



   செந்தளிர் கோது கருங்குயின் முழவொலி

            செவியுற வெருவிமுகிற் 

    றெழிப்பென வல்குறு வடுக புரத்தாய் 

            தேசிக தெய்வதமே 



முந்தமு ளைத்தெழு வடிவுடை யம்மே 

            முத்த மளித்தருளே 

    முடிவு கடந்தவள் வடிவுக டந்தவண் 

            முத்த மளித்தருளே. 	            (8)

________

கோதறு கற்பெனும் வாலிய புணரிக் 

            கூல வருந்ததிமுற் 

    கூறிய தாபத பன்னியர் யாருங் 

            குழுமிக் குளிர்நறவத் 



தாதவிழ் முல்லைப் போதினை நின்னிரு 

            சரணத் தாமரைமீத் 

    தங்கத் தூவியி றைஞ்சி வழுத்தத்  

            தண்ணருள் பாலிப்பாய் 



பூதப கீரதி வீசியை வீசிப் 

            பொலிசடை வளரொளியெம் 

    புண்ணிய னண்ணிய வடுக புரத்தொரு 

            போழ்து மிகந்தறியாய் 



மூதழ கொழுகிய வடிவுடை யம்மே 

            முத்த மளித்தருளே 

    முடிவு கடந்தவள் வடிவுக டந்தவண் 

            முத்த மளித்தருளே. 	            	(9)

______

மாகமு மாழ்பில மும்பெற லரியதொர் 

            வாழ்வைப் புடவிபெற 

    வண்பொருண் முத்தமிழ் முத்தமிழ் வாரிதி 

            மகிழ்விற் பொங்கியிடப் 



பாகடர் பூகமி லாங்கலி தேமாப் 

            பலவுங் குலவுஞ்சீர்ப் 

    பாண்டிய தேசமும் யாங்களு முய்யப் 

            பண்டு தடாதகையாய்ச் 



சோகவி மோசன பாசன மாகிய 

            தொன்மது ரைப்பதியிற் 

    றோன்றிய திருவே வடுக புரத்தெந் 

            துணையே மென்பிணையே 



மோகன சாமள வடிவுடை யம்மே 

            முத்த மளித்தருளே 

    முடிவு கடந்தவள் வடிவு கடந்தவண் 

            முத்த மளித்தருளே. 	            (10)



முத்தப்பருவ முற்றிற்று.

_____________________


வருகைப்பருவம். 


பொற்புமலி விலைவரம் பறியாத வானவிற் 

            போலுநவ மணிகு யின்ற 

    பொன்னா லியன்றபூம் பாதசா லத்தொடு 

            புலம்புஞ் சிலம்பும் வேய்ந்தே



யெற்புதிய நளினமல ரிழையுநின் சிற்றடியை 

            யிருநில மடந்தை சூட 

    விருடிபன் னியரெலாங் கனகபூ ரணகும்ப 

            மேந்தியெதிர் கொண்டு வாழ்த்த 



வற்புதப் பாமாலை யேழகத் திருவணிக 

            ரன்பின ரணிந்து பரவ 

    வரமகளிர் சசிவாணி கமலையா தியரவ் 

            வவர்க்குரிப் பணிகள் புரிய 



வற்புறு கருங்கற் பெருங்கோயில் வடுகபுர 

            மருவுசிற் பரைவ ருகவே 

    வளரொளியி னுருவரையி லளவளவு மொருபசிய 

            வடிவுடைய மயில்வ ருகவே.	            (1) 

_________

சொல்லார்ந்த வேதத்தி னந்தமோ லிட்டுநின் 

            சொருபத்தை யாது முணராத் 

    துயர்சற் றொழிந்துபின் றொடரநடை கண்டனத் 

            தொழுதியின மென்று தொடர் 



வில்லார்ந்த சங்கநிதி பதுமநிதி முனியா 

            விளங்குசிந் தாம ணியுடன் 

    விரைத்தவைந் தருவுங் கடைக்கணிக் கின்றவெவ் 

            வேலையையு மவ்வே லையிற்  



சொல்லாதி யற்றிமேற் கதிசார்து மென்னத் 

            துணிந்தன படர்ந்து தொடரத் 

    துரியநிலை யனுபவப் பெரியோர்க ணெஞ்சுந் 

            துளங்கா துடங்கு தொடர 



வல்லாரை வல்லா ரெனச்செயும் வடுகபுர 

            மருவுசிற் பரைவ ருகவே 

    வளரொளியி னுருவரையி லளவளவு மொருபசிய 

            வடிவுடைய மயில்வ ருகவே. 	            (2) 

________

நெய்யினொடு திரிதகழி யொன்றுமில் லாமே 

            நிரந்தரந் திகழ்தீ பமே 

    நித்தியா னந்தபர ஞானமே யெங்கணு 

            நிறைந்தகரு ணா லயமே 



பையுலவு பாப்புருக் குண்டலினி நாமம் 

            பரித்தான்ம வர்க்க வுடலிற் 

    பரவுமூ லாதார தானத்தி னிலவிமல 

              பரிபாக கால நோக்கிப் 



பொய்யொருவு மெய்யுணர்வை யையமற வுய்யும்வ 

            கைபொள்ளெனத் தருமா தியே 

    பூதமுத னாதபரி யந்தமா மாறாறு 

            புகறத்து வங்க டந்து 



மையண வவற்றிற் கதீதையாய் வடுகபுர 

            மருவுசிற் பரைவ ருகவே 

    வளரொளியி னுருவரையி லளவளவு மொருபசிய 

            வடிவுடைய மயில்வ ருகவே 	            (3)

_________

வெண்ணிலவு தவழ்சடில முடிகாண் விருப்பினால் 

            விதியோதி மப்ப றவையாய் 

    விண்ணூ டெழுந்துபோய் விரிசிறை யயர்ந்தோய்ந்து 

            மேனின்று வீழ்கிற் குமோர் 



தண்ணிலவு கேதகைப் போதெதிர யாரைநீ 

            சாற்றென வினாய காலைத் 

    தம்பிரான் சென்னிவாழ் தவமின்மை யேன்வழீ 

            இச் சதகோடி யூழிசென்ற 



வண்ணலே யெனமீண்டு கண்டென்று பொய்க்கரிக் 

            கதனையு முடன்ப டுத்த 

    வன்னவற் காலயம் பூசனை சிறப்பொழித் 

            தங்கணா னங்க ணோங்கும் 



வண்ணமிட லருளுமா சத்தியே வடுகபுர 

            மருவுசிற் பரைவ ருகவே 

    வளரொளியி னுருவரையி லளவளவு மொருபசிய 

            வடிவுடைய மயில்வ ருகவே. 	            (4) 

__________

பொன்றவரு கடைநாளி லேனுமுனை யன்பினாற் 

            புந்திவன சத்து நிறுவிப் 

    போற்றிக் குடங்கைநீ ராட்டிக் கிடைத்தசில 

            பூத்தூய் வணங்கி னோரைத் 



தொன்றுபற் பல்பவத் தாற்றளவில் பாவத் 

            தொடக்கறுத் தொண்க யிலைமீத் 

    துலங்குசிவ லோகத் திருந்தமணி கண்டச் 

            சுயஞ்சோதி பக்கல் வைக்கும் 



வென்றிபுனை பூங்கழற் செல்வியே புகழ்குலாம் 

            வீரபாண் டியபு ரத்தின் 

    மேதகப் பொலியே ழகப்பெருந் திருவணிகர் 

            வேண்டுபணி முழுது ஞற்றி 



   மன்றவனு தினமும் பராய்நிற்ப வடுகபுர 

            மருவுசிற் பரைவ ருகவே 

    வளரொளியி னுருவனாயி லளவளவு மொருபசிய 

            வடிவுடைய மயில்வ ருகவே. 	            (5)

________

வேறு. 

சருவ சீவ தயாநிதியே 

            சார்ந்தார் தங்கட் கிருநிதியே 

    தவஞ்சா லிமவான் கண்மணியே 

            சாற்ற வரிய மனோன்மணியே 



கருவ மிக்க கயமுகனைக் 

            கடிது கடிந்து கடிகமழ்கார்க் 

    கடநீர் கவிழ்க்குங் கவுள்யானைக் 

            கன்றை யீன்ற மடப்பிடியே 



பருவ வெழிலி யார்ப்படக்கிப் 

            பால ரூருந் தேரொலிவிட் 

    படரும் வடுக நாதபுரம் 

            பண்டு பெற்ற பெரும்பேறே 



யருவ வுருவ வடிவுடைய 

            வமிழ்தே வருக வருகவே 

    யகில முயிர்த்த வுயிர்க்குயிரா 

            மன்னே வருக வருகவே. 	            	(6)

___________

பேசு மதுரம் பழுத்ததமிழ்ப் 

            பிரச மருந்துங் களியளியே 

    பெண்மைக் குணம்யா வுந்திரண்டு 

            பெருகி நிறைந்த வாலயமே



மாசின் மறையாய் மந்திரமாய் 

            மன்னு வேள்வி யாயவியாய் 

    வன்னி யாகி யெச்சனுமாய் 

            வயங்கா நின்ற மாச்சுடரே 



யேசில் வடுக நாதபுரத் 

            தெந்த ஞான்றுந் தணவாமே 

    யிமையோ ரேத்த வீற்றிருக்கு 

            மினிய சுவைத்தீஞ் செழுங்கனியே 



யாசு கலவா வடிவுடைய 

            வமிழ்தே வருக வருகவே 

    யகில முயிர்த்த வுயிர்க்குயிரா 

            மன்னே வருக வருகவே. 	            	(7)

_________

சந்த மறையி னுச்சி யெனச் 

            சான்றோர் பரவு முபநிடமுந் 

    தன்மை தெரியாத் தடுமாறுஞ் 

            சமையா தீதப் பழம்பொருளே 



பந்த மிகந்த பதியியலும் 

            பாசத் தியலுந் தம்மியலும் 

    படிறின் றுணர்ந்துன் வழிநிற்போர் 

            பவக்கா டெரிக்கும் தழற்பிழம்பே 



நந்தல் கெழுமா தளவைகளா 

            னாட்ட லாகாச் சுகப்பெருக்கே 

    நாளும் வடுக நாதபுர 

            நயந்த வின்சொற் கோகிலமே 



யந்த நடுவில் வடிவுடைய 

            வமிழ்தே வருக வருகவே 

    யகில முயிர்த்த வுயிர்க்குயிரா 

            மன்னே வருக வருகவே. 	            	(8)

__________

தும்பை முதல நறுமலருங் 

            தூய வுள்ளத் தன்பும்விராய்த் 

    தொடுத்த திருப்பள் ளித்தாமஞ் 

            சூட்டத் தொடங்குங் கானுசிப்பிற் 



பம்பு துகில்சோர் தரவதனைப் 

            பற்றி முழங்கை யாலிடுக்கிப் 

    பரிந்து வருந்து மொருதெரிவை 

            பத்திக் கிரங்கிப் பொன்முடியை 



யிம்பர் வளைத்த வும்பர்பிரா 

            னிடப்பா கத்தின் மடப்பாவா 

    யிசைசேர் வடுக நாதபுரத் 

            தெம்பி ராட்டி வினைக்கார்கோட் 



கம்பி நிகர்தாள் வடிவுடைய 

            வமிழ்தே வருக வருகவே

    யகில முயிர்த்த வுயிர்க்குயிரா 

            மன்னே வருக வருகவே.	            (9) 

_______

ஒளியா யகண்ட வெளியான 

            வுமையே வருக நமையாளு 

    மொருவ னுள்ளக் கிழியெழுது 

            முருவே வருக கழைச்சாற்றின்



றெளிவே வருக மலைப்பிறந்த 

            தேனே வருக மெஞ்ஞானச் 

    செறிவே வருக பரமுத்தித் 

            திருவே வருக பேரின்பக் 



களியே வருக யோகியருட் 

            கண்ணே வருக வண்ணலஞ்சீர்க் 

    காமர் வடுக நாதபுரங் 

            கனிந்த கனியே நீவருக 



வளிமீ தூரும் வடிவுடைய 

            வமிழ்தே வருக வருகவே 

    யகில முயிர்த்த வுயிர்க்குயிரா 

            மன்னே வருக வருகவே.	            (10) 



வருகைப்பருவ முற்றிற்று. 

__________


 அம்புலிப்பருவம்.
 


பேரா யிரங்கொண்ட பெருமாட்டி கலைகளிற் 

            பீடுற நிரம்பி நின்றாள் 

    பெரியோர்க ணின்னையுங் கலைகளி னிரம்பியுள 

            பெற்றியா னென்று ரைப்ப 



  தாரா கணத்தினுக் கரசனென வுன்னைச் 

            சகத்திரய முங்கி ளக்குந் 

   தவாதுபல் வகைப்படு கணங்கட்கு மரசியாய்ச் 

            சந்ததமு மிவணி லவுவா 



டேராத வர்க்காண நாணிநீ வெள்குவாய் 

            தேவியின் னவளு மாங்கே 

    தேராத வர்க்காண நாணுவா ளித்தகு 

            திறத்தினெஞ் செல்வி யொத்தா 



யாராய்பு வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினுட 

            னம்புலீ யாட வாவே.              (1)

___________

உலகுபா ராட்டும் பெருந்தவத் தத்திரியி 

            னுழையுதித் திட்ட செயலா 

    லொருவாத கற்புமலி மாதரைப் புல்லினோ 

            ருள்ளகங் குளிர்வித் தலால் 



விலகுறா விறல்கொண்டு கோலத்தை யெய்துபொலி 

            வேடனை யுவப்பித் தலால் 

    வேறுதுணை யில்லென விரைந்துகண் ணீர்வார்த்து 

            வேண்டுமிர வலரை நோக்கி 



நிலவணிக் கரமமைத் தளிபுரியு நீரா 

            னிகழ்த்துமமிர் தத்தை மெய்யி 

    னேர்தலா லொண்மணிக் கண்மணிப் பெண்மணி 

            யைநீயுமொரு வாறு நேர்வா 



யலகில்சீர் வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினு 

            டனம்புலீ யாட வாவே.             (2)

________

முன்னர்நின் மரபில்வரு முடிமுடி முடிச்செழியன் 

            முதுபுண்ணி யத்தி னாற்றான் 

    முத்தன நகைச்சிறிய முத்தனக் குழவியின் 

            முகிழ்த்தமை கருத்து ளோர்ந்தோ 



தன்னமிச மென்னவுனை மன்னுபல நூலுந் 

            தழங்குமொற் றுமைபற் றியோ 

    தம்பிரான் சடைவைகி யெற்றைக்கு நீங்காத் 

            தனக்குமகிழ் செய்தி யென்றோ 



நன்னர்நக ராசனாந் தந்தைபோற் பனிமேனி 

            நண்ணுதி யெனக்கு றித்தோ 

    நளினத் தளிர்க்கரத் திருவிரலி னிற்சுட்டி 

            நாடி யழையா நின்றன 



ளன்னவயல் வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினு 

            டனம்புலீ யாட வாவே             (3) 

_________

நீடலையி னாற்கரையை மோதுமுவர் நரலைவாய் 

            நித்தலும் தோன்றி மறைவாய் 

    நிலைபெறு சிவானந்த வாரிதியி டத்தெழீஇ 

            நின்றென்று மிவணி லவுவாள் 



கோடணவு தபநியக் குன்றத்தை வைகலுங் 

            குலவிவல மாக வருவாய் 

    கூறுமம் மேருமால் வரையினைச் சிலையாக் 

            குழைத்துப் பிடித்த திவள்கை 



வீடல்புரி யரவங் கறித்துமென் றுண்டுமிழ 

            வெய்துயிர்த் திடுதி யிவளோ 

    விண்டவப் பாந்தள்கட் கிறையைக் கனிட்டைக்க 

            கண்மென்மோ திரஞ்செ றிப்பா 



ளாடலமர் வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினு 

            டனம்புலீ யாட வாவே.             (4)

__________

கொழிநிலாத் துன்னிய வுடம்பிற் களங்கமாங் 

            குறுமுயற் கறைப டைத்தாய் 

    கும்பிட்டு வாழ்த்துவோர் மும்மலக் கறையுங் 

            குமைத்திவ ளவர்ப் புரக்கும் 



வழிவிடா தடருங் குருட்டிருட் டுக்கங்குல் 

            வாய்விசும் பூடு லவுவாய் 

    மண்டுமகி லாண்டத்தி னுள்ளும் புறம்புமன 

            வரதமிவள் சேர்ந்து லவுவாள் 



பழிவிராம் படியெவரு நினைகலா வைந்துமா 

            பாதகத் தொன்று செய்தாய் 

    பாபவர்க் கங்களிவள் பேர்சொன்ன பேரையும் 

            பற்றாம லோட்டெ டுக்கு 



மழிவிலா வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினு 

            டனம்புலீ யாட வாவே. 	            (5)

_________

பாதவ முதற்பொருள்கள் யாவும் பசும்பொலன் 

            படிவங் கிடைத்து மிளிரும் 

    படியிலா வானாட்டி லளவிலாப் புத்தேளிர் 

            பரவிய விருந்த வேந்தும் 



பூதலா தியபல்ல வுலகும் படைத்திட்ட 

            புங்கவனு மங்க வற்றைப் 

    புரந்தளி புரிந்துபாற் புணரிதுயில் புயல்வணப் 

            புருடோத் தமக்கு ரிசிலுங் 



காதலாற் போற்றிக் கடைக்கணரு ளெய்துமா 

            கடைவாயி லிடைநிற் பவுங் 

    கருதியிவ ளென்கொலோ வருதியென வுனைமலர்க் 

            கைகொடு விளிக்கின் றன 



ளாதலால் வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினு 

            டனம்புலீ யாட வாவே. 	            	(6)

__________

குழகுபடு நின்மேனி நாடொறுந் தேய்வுறுங் 

            குறையையுஞ் சிந்தித் திலாள் 

    கொண்டமனை யாட்டியரை யொப்பநோக் காத்தீக் 

            குணத்தையு மனத்தி லெண்ணாண் 



மழகளிற் றானனத் தன்சேயை யொருஞான்று 

            மதியின்றி யெள்ளி யந்தோ 

    மன்பதைகள் காணுதற் கொண்ணாப் புலைத்தன்மை 

            வாய்த்தநின் புன்மை யுன்னாள் 



பழகியரன் முடியிற்றன் மாற்றவளி னோடுதவழ் 

            பான்மையைச் சிறிது நினையாள் 

    பண்டுநீ பெருநோன் புஞற்றியுளை போலும் 

            பரிந்துனை விரைந் தழைத்தா 



ளழகுநிறை வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினு 

            டனம்புலீ யாட வாவே. 	            (7)

___________

மேலுரைத் திட்டநின் பாவமும் பழிகளும் 

            விதவாத வேனை மிறையு 

    மேதக்க கன்னியிவள் சந்நிதியை மேவுமுன் 

            வெந்தழற் றுய்யின் வீயு 



நாலுமறை யோதிமலர் மேலுறையும் வாலுணர்வி 

            னான்முகக் கடவு ளுக்கு 

    நாராய ணப்பெயர்ச் செம்மற்கு மேலாய 

            நற்பதம் பெற்றுய் யலா 



மேலுமிவ் வெல்லாமொர் பொருளல்ல வழியா 

            திலங்குபர முத்தி வீட்டி 

    லிருவியுனை நிரதிசய வானந்த முந்தருவ 

            ளெட்டுணையு மைய மில்லை 



யாலுமயில் வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினுட 

            னம்புலீ யாட வாவே. 	            (8)

________

மாணிக்க மனையசிறு மாணிக் கலக்கண்செய் 

            மறலிதரை விழவு தைத்தோன் 

    மாறடு சலந்தரனை விரலெழுது திகிரிகொடு 

            மன்னுயிர் குடித்த திறலோன் 



வாணிக்கு மணவாளன் மீக்குலவு சிரமொன்றை 

            வள்ளுகிரி னாற்ற டிந்தோன் 

    வஞ்சகத் தாருகா வனவிருடி மார்வேள்வி 

            வந்தன வொருங்க டர்த்தோன் 



வேணிற்கு நிலைகுலைய விழிசற் றலர்த்தவனை 

            வெண்ணீ றெனக்கண் டவன் 

    மேயபுல விக்காலை யிவள்காலை முடிபுனைவன் 

            வெகுளினுய் வரிது கண்டா 



யாணிப்பொன் வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினு 

            டனம்புலீ யாட வாவே. 	            	(9)

_______

மாகலோ கத்தரையு நாகலோ கத்தரையும் 

            வாட்டித் துரந்த கொடிய 

    மயிடாதி யசுரரை மடங்கலூ ருய்த்தெறுழ் 

            மடங்கலூர் கன்னி யிவடன் 



பாகமார் பல்கலையி லோர்கலைக் கூறெனும் 

            பரிசினையு மறிய கில்லாய் 

    பைந்துழாய்ப் படலையரி முன்னாய தேவரைப் 

            பருவேத் திரத்து மொத்து 



மேகனா நந்தியெம் பெருமானும் வெந்நிட் 

            டிரிந்தோட வன்று வென்ற 

    விவண்முனியி னின்னோடு போகாது வல்லை நீ 

            யெய்திற் பிழைப் புனக்குண் 



டாகலால் வைரவன் கோயில்வள ரம்மையுட 

            னம்புலீ யாட வாவே 

    யடியரிடர் பொடிசெயடல் வடிவுடைய பிடியினு 

            டனம்புலீ யாட வாவே. 	            (10)



அம்புலிப்பருவ முற்றிற்று.

_____________


 அம்மானைப்பருவம். 


பாசபந் தப்பெரும் பண்டநிறை யாநின்ற 

            பல்குயிர்த் துச்சி லின்கட் 

    பதியுமுன தறுகோடி சத்திநின் கைப்புகூஉப்  

            பலவன்ன பேத மேவி 



   மூசுமே லுலகிடைப் போய் மீளு மாறெனவு 

            முளரியம் போதி னின்று 

    மொய்த்தெழீஇப் பல்வகைப் பொறிவரிய வண்டி 

            னமுழுத்த கற்பக நறுமலர் 



வாசமலி யினியசுவை வழிநறவு பருகுவான் 

            வானகம் புகுவ வெனவும் 

    வளரொளிப் பரமனார் வாமபா கத்துறையு 

            மணிநகைக் கவுரி யுமையே 



யாசகலும் வைரவன் கோயில்வா ழம்பிகே 

            யம்மானை யாடி யருளே 

    யதுலவடி வுடையா ளெனும்பெயர் தரித்தகுயி 

            லம்மானை யாடி யருளே. 	            	(1)

___________

வானாரு மண்டபகி ரண்டங்கள் யாவையு 

            மனக்கொள்சங் கற்பத் தினால் 

    வல்லையிற் சிட்டித் தனந்தவிளை யாட்டயரு 

            மாதேவி நீயா தலை  



யூனாரு முயிர்கள் கண் கூடா வுணர்ந்துய்ய 

            வுவையிற்றை யங்கை பற்றி 

    யொன்றன்பி னொன்றாக முறுவல்பூத் துவகையா 

            லும்பரெறி பரிசு மானத் 



தேனாரு மிதழியுந் தும்பையுங் கங்கையும் 

            திங்களும் தங்கி மிளிருஞ் 

    செஞ்சடில வளரொளித் தேவதே வன்பாற் 

            றிருந்துற விருந்த விமலா 



யானாத வைரவன் கோயில்வா ழம்பிகே 

            யம்மானை யாடி யருளே 

    யதுலவடி வுடையா ளெனும்பெயர் தரித்தகுயி 

            லம்மானை யாடி யருளே. 	            	(2)

________

முத்தொளி ததும்புநின் னம்மனையி னெழுகிரண 

            மூடிருட் காட ழித்து 

    மூதண்ட மூடுருவி மாதிர வரைப்பெலா 

            முழுநிலவு காலு மதனாற் 



றத்துபுன லுறுமிதழ்த் தாமரை யொடுங்கவும் 

            தழைகுமுதம் வாய்விள் ளவுந் 

    தம்முரிக் கணவர்ப் பிரிந்தமட வார்குழாஞ் 

            சாலமா ழாந்த யரவுஞ் 



சித்திரம் வகுத்தனைய விருவகைப் பூமருவு 

            சேடியர் கரங்கூப் பவுஞ் 

    செகதலத் துள்ளார் வியப்பெய்தி நோக்கவுஞ் 

            சிந்தைநனி களிகூர்ந் துநீ 



யத்தகைய வைரவன் கோயில்வா ழம்பிகே 

            யம்மானை யாடி யருளே 

    யதுலவடி வுடையா ளெனும்பெயர் தரித்தகுயி 

            லம்மானை யாடி யருளே. 	            (3)

__________

நவமணி குயிற்றியொளி காலுமம் மனையுனது 

            நற்கரத் தெழுதல் காணூஉ 

    நளிர்கடன் முகட்டினின் றளவிலாக் கோள்களொ 

            டுநாள்களுஞ் சென்று மீப்போய்க் 



குவலய வளாகத்து மீட்டுமடை கின்றன 

            குலாயவிச் செய்கை யார்க்குங் 

    குணிப்பதற் கெட்டாத பெரியவிம் மிதமெனக் 

            கூறிமா னவர்கண் மகிழத் 



தவமுடிவின் வெளிவருநி னவவுருவ மென்னவே 

            தக்காரி றைஞ்சி நிற்பச் 

    சரண்புக் கவர்க்குமெய்ச் சரணாய வளரொளிச் 

            சங்கர னிடங் கவர்ந்தா 



யவமொருவு வைரவன் கோயில்வா ழம்பிகே 

            யம்மானை யாடி யருளே 

    யதுலவடி வுடையா ளெனும்பெயர் தரித்தகுயி 

            லம்மானை யாடி யருளே. 	            (4)

___________

வெடிவிடா வெண்முல்லை முகைநகை யரம்பையரும் 

            வெற்பரையன் மனைமே னையும் 

    விண்ணவர்க் கிறைவனைப் பிரியாப் புலோமசையு 

            விளரிப்ப ணளிமி ழற்றுங் 



கடியுலாம் பங்கேரு காதனத் தினிதமர் 

            கருங்குழற் றையன் மாருங் 

    கண்பெற்ற பேற்றையா மின்றுபெற் றனமெனக் 

            கண்ணுற்று வாழ்த்தெ டுப்ப 



முடிவிலா வாருயிர்கள் போக்குவர வைப்புரியு 

            முறையைத் தெளிப்ப போன்று 

    முதிரொளிய வம்மானை முன்னரும் பின்னரு 

            முயங்கிமீ தோங்கி மீள 



வடியர்சேர் வைரவன் கோயில்வா ழம்பிகே 

            யம்மானை யாடி யருளே 

    யதுலவடி வுடையா ளெனும்பெயர் தரித்தகுயி 

            லம்மானை யாடி யருளே.             (5)

__________

வேறு. 

உப்புட னுதகம் விராய தெனப்பல 

            வுயிர்தோ றுஞ்செறிவா 

    யொள்ளிய மணியிற் சுடரென வளரொளி 

            யும்பர் பிரான்பாங்க



ரெப்பொழு துந்தண வாமே வைகிய 

            விறைவீ மறைமுடியு 

    மின்ன வியற்கைய ளென்னா வின்னமு 

            மெய்த்தறி தற்கரியாய் 



செப்பிடு மவனவ ளதுவென நின்ற 

            செகத்துச் சீவகணஞ் 

    சேர வுயிர்த்துத் தாயாய்த் தலையளி 

            செய்து வளர்ப்பவளே 



யப்புவ ளங்கிளர் வடுக புரத்தா 

            ளாடுக வம்மனையே 

    யருண்முகி லாகிய வடிவுடை நாயகி 

            யாடுக வம்மனையே.            	 (6)

________

பீடுறு மாதவர் தேடிய பொருளே 

            பெண்ணுரு வாயகிலம் 

    பெற்று விளங்கு மிளங்கொடி யின்பம் 

            பெருகு பயோததியே 



யோடுஞ் செம்பொனு மொப்பக் காண்பவ 

            ருள்ளத் தொருவகிலா 

    யோமென நின்ற பதத்தி லடங்கிய 

            வுள்ளுறை யின்பயனே 



வேடுரு மேவிக் கேழற் பின்போய் 

            விசையெனொ டமராற்றி 

    வில்லடி யுண்ட பிரான்மெய்ப் புண்ணற 

            மென் முலை வேதிடுவா 



யாடல ரங்கார் வடுக புரத்தா 

            ளாடுக வம்மனையே 

    யருண்முகி லாகிய வடிவுடை நாயகி 

            யாடுக வம்மனையே.             	(7)

______

மாழை நிறத்துத் தாதியர் தங்கண் 

            மனக்களி தீராமே 

    மாமது சூதன னோடு விரிஞ்சன் 

            வயிற்றொழில் போகாமே 



வேழ முகத்தின னாறு முகத்தன் 

            விருப்பமு மாறாமே 

    விட்புல வாணர் நிமித்தமி ழைக்கும் 

            வேள்விக டேயாமே 



பூழி யெனக்கரு வேளையெ ரித்தவர் 

            பொன்னட மோயாமே 

    புத்தமு தச்சுவை யொத்துத் தொண்டர்கள் 

            புந்திபொ ருந்தமலா 



யாழிய வகழ்சூழ் வடுக புரத்தா 

            ளாடுக வம்மனையே 

    யருண்முகி லாகிய வடிவுடை நாயகி 

            யாடுக வம்மனையே.             	(8)

_________

நகமு னளித்து வளர்த்த பசுங்கிளி 

            நான்மறை முடிகாணா 

    நாதனி டப்புற மோவுத லோவிய 

            நண்ணிய புண்ணியமே 



மகமுறு குண்டத் தங்கியி னவிகள் 

            வழங்கத் தாம்பெற்று

    மகிழ்வொடு மேக்கெழு பற்ப னிறத்தவர் 

            வானாட் டவரேய்ப்பத் 



தகவுறு மொன்பான் வகைமணி யாற்குயில் 

            சாலொளி யம்மனைக 

    டளிர்நிகர் பாணியி னின்றுய ரும்படி 

            தாரணி நாரணியே 



யகரநி ரம்பிய வடுக புரத்தா 

            ளாடுக வம்மனையே 

    யருண்முகி லாகிய வடிவுடை நாயகி 

            யாடுக வம்மனையே.	            	(9)

________

கொங்குவி ரிந்து நறுந்துளி சிந்திய 

            கொழுநற வினிதுண்டு 

    கோதறு பண்க ளளிக்குல மோதுங் 

            குளிர்மலர் துறுசோலை 



தங்கிவ ளைந்து கவிந்து நிழற்றத் 

            தண்மையு மினிமையுமேய்த் 

    தவநிறை தந்து தெளிந்து தடாகந் 

            தாப மகற்றியிடப் 



புங்கவ ரிமையா மைக்குறு காரண 

            பூத ரெனப்பொலியும் 

    புரிகுழன் மடவிய ரைம்புல னுக்கும் 

            போகம் புதிதூட்ட



வங்கணி பொங்கிய வடுக புரத்தா 

            ளாடுக வம்மனையே 

    யருண் முகி லாகிய வடிவுடை நாயகி 

            யாடுக வம்மனையே. 	            (10)



அம்மானைப்பருவ முற்றிற்று. 

______


சிற்றிற் பருவம்.
 


மூவருறை யுயர்வீடு முத்தியின் பென்றோது 

            முழுநிதியம் வைக்கும் வீடு 

    மோனஞா னானந்த சிவயோக நிலைகண்ட 

            முனிவர்கள் வசிக்கும் வீடுங் 



காவலைக் கடவுள ரிடத்தாற்று கின்றமெய்க் 

            கண்ணா யிரற்கு வீடுங் 

    கதிகொளிரு சுடர்வீடு மெண்டிசைப் பாலகர் 

            களித்தமரும் வீடு நாள்கோள் 



பாவிய சிறப்புமலி வீடுமாழ் பாதலம் 

            பற்றிவாழ் நாகர் வீடும் 

    பகுத்துத் தனித்தனி யியற்றிவிளை யாடுநீ 

            பாங்கிமா ரேத்தெ டுப்பத் 



தேவர்தொழு மாவடுக நாதபுர மேவுபரை 

            சிறுவீடு கட்டி யருளே 

    தேங்கமல மலர்பொலங் கொடியனைய வடிவுடை 

            யள் சிறுவீடு கட்டி யருளே. 	            (1)

________

எழுவகைத் தாதுவினொ டைவகைப் பௌதிகமு 

            மேய்வித்து நீடி மல்கு 

    மெழுபத் திரண்டா யிரத்தொகை நரம்பினையு 

            மேலுமா றுறவி சைத்து 



நழுவலற மூன்றரைக் கோடியெனு மயிர்வேய்ந்து 

            நவவாயி லூடி யற்றி  

    நாலினோ டொன்பதுறழ் தத்துவப் பெயர்பூண்ட 

            நற்காவல் வினையா ளரைப்



  பழகுற வமைத்துமன் பதைகட்கு வாழ்வீடு 

            பற்பல விழைத்திட் டவை 

    பழுதுபடின் வேறுமவ் வாறுபுரி யம்மையே 

            பரம கருணா நிலயமே 



செழுநிழற் பொழில்வடுக நாதபுர மேவுபரை 

            சிறுவீடு கட்டி யருளே 

    தேங்கமல மலர்பொலங் கொடியனைய வடிவுடை 

            யள் சிறுவீடு கட்டி யருளே. 	            (2)

_________

துஞ்சலில் லாதமறை நாற்சிகரி யாகத் 

            துலங்குமா றங்க மெயிலாத் 

    தொலைவிலறு பத்துநாற் கலைகளுயர் மாடமாத் 

            தூயபதி னெண்பு ராண 



மெஞ்சலறு மகழியா வெழில்கொள்வே தாந்தநூ 

            லின்குளிர் நிலா முற்றமா 

    விருபதிற் றெட்டா கமங்களத் தாணியா 

            வெழுகோடி மனுவின் மிக்க



வஞ்சக் கரத்தரசு வீற்றிரா நின்றமெய் 

            யடியா ருளக் கோயில்க 

    ளமைத்தெம் பிரானோடு மக்கோயி றோறும்விளை 

            யாடுநீ யுவகை கூர்ந்து 



செஞ்சொல்வண் டமிழ்வடுக நாதபுர மேவுபரை 

            சிறுவீடு கட்டி யருளே 

    தேங்கமல மலர்பொலங் கொடியனைய வடிவுடை 

            யள் சிறுவீடு கட்டி யருளே. 	            	(3)

_____________

அண்டமென் றோதுபெரு வெளியிலீ ரேழுநக 

            ரவ்வவற் றளவில் சிற்றூ 

    ரன்னவை யனைத்திற்கு மூன்றுதொழில் புரிகின்ற 

            வதிகாரி கண்மூ வராச் 



சண்டனனி தாழ்ந்தவரை யுயிர்வெளவு கொலையாளி 

            சன்மார்க்க துன்மார்க்க மேற் 

    சரித்திடாச் சோதனைசெய் வாரிருவ ராகச் 

            சமைத்துமத் தன்மை போலப் 



பிண்டத் தினுந்தந்து பொய்தலாட் டயரும் 

            பெருந்தகைச் சிறிய விடையாய் 

    பெற்றமூர் பெம்மான் றனித்துண்டு மூழ்குமற் 

            பேரின்ப மாவெள் ளமே 



திண்டடஞ் சோவடுக நாதபுர மேவுபரை 

            சிறுவீடு கட்டி யருளே 

    தேங்கமல மலர்பொலங் கொடியனைய வடிவுடை 

            யள் சிறுவீடு கட்டியருளே. 	            (4)

_________

ஆணினொடு பெண்புண ரருத்திகூர் கலவிக்க 

            ணாங்குவரு சிறிய துளியை 

    யங்ககர ணங்கள்சேர்த் தாகமாக் கிச்சீவ 

            னாரையுங் குடிபு குத்தி 



வீணுறு மகங்கார மமகார முங்கொளுவி 

            வெய்யபிர பஞ்ச மென்னும் 

    வேலைக் கிடந்தலைய விட்டாடல் பார்க்கின்ற 

            மெல்லிய வியற்செல் வியே 



வாணியிந் திரையிந்தி ராணியா தியமாதர் 

            வாய்புதைத் தேவல் கேட்ப 

    வையமக ளென்னிற் சிறந்தாரி யாண்டுமிலர் 

            வாய்மை யீதென் றுவப்பச் 



சேணுலகு பணிவடுக நாதபுர மேவுபரை 

            சிறுவீடு கட்டி யருளே 

    தேங்கமல மலர்பொலங் கொடியனைய வடிவுடை 

            யள் சிறுவீடு கட்டி யருளே. 	            (5)

__________

வேறு. 

அறிவின் முதிர்ந்தவர் பரவு பெரும்பொரு 

            ளமுத நிறைந்தமதீ 

    யயனரி சுரபதி முதலிய தலைவர்க 

            ளனுதின மும்பரசி 



மறைமொழி யாற்றொழ வினிது கடைக்கண் 

            வழங்கரு ளின்கடலே 

    மந்தர மத்தினை நிறுவித் தேவரும் 

            வல்லசு ரருமீர்ப்பக் 



கறைவிட மாழியின் வாய்வர வெவருங் 

            கண்டு வெரீஇயெம்மைக் 

    காத்தி யெனப்புக வதனைத் துய்த்த 

            கபர்த்தி புறத்தமர்வாய் 



செறிபொழில் சுலவிய வயிரவ பதிநிதி 

            சிற்றி லிழைத்தருளே

    திருவுரு விடைமிடை வடிவுடை மயிலியல் 

            சிற்றி லிழைத்தருளே. 	            	(6)

__________

சேவை யுயர்த்தவர் நுதல்விழி நின்றெழு 

            சேவல் விறற்றுவசன் 

    றிசையீ ரைந்துந் திகிரி யுருட்டிய 

            தீச்சூர் முதலட்டுக் 



காவர சுக்குப் பொன்னக ரரசைக் 

            கைக்கொள நல்கிளையோன் 

    கருணை நிறைந்து ததும்பு சடானன 

            காங்கே யக்குரிசில் 



வாவி மடித்தல மீதிவ ரச்செவ்  

            வாய்முத் தங்கொண்டு 

    வாழிய வென்கண் மணியே யென்று 

            மகிழ்ச்சி துளும்புறுவாய் 



சீவர் சிவம்பெறு வயிரவ பதிநிதி 

            சிற்றி லிழைத்தருளே 

    திருவுரு விடைமிடை வடிவுடை மயிலியல் 

            சிற்றி லிழைத்தருளே. 	            	(7)

_________

சூல மெடுத்தவ னால மிடற்றன் 

            சுத்த னிராலம்பன் 

    சொப்பிர காசத் தப்பிர மேயன் 

            துரிசறு மேனிக்குக் 



கோல மியற்றியொர் பாக மிருக்குங் 

            கோமள சுந்தரியே 

    கோவல னாகிக் குன்று கவித்த 

            குணக்குன் றுக்கிளையாய் 



மூலமு நாப்பணு மந்தமு மாகி 

            முளைத்த முழுப்பொருளே 

    மொய்த்துயர் புகையால் விண்கரி தெனுமா 

            முத்தீ மேதஞ்செய் 



சீலர் நெருங்கிய வயிரவ பதிநிதி 

            சிற்றி லிழைத்தருளே 

    திருவுரு விடைமிடை வடிவுடை மயிலியல் 

            சிற்றி லிழைத்தருளே. 	            (8)

_________

வேத மெனும்புனல் வாவி யெழுந்து 

            விரிந்து தழைந்துமணம் 

    வீசுபு நினையே நினையுந் தொண்டர்கள் 

            வித்தக நெஞ்சென்னுங் 



காதல ளிக்குக் கருணைத் தேனைக் 

            காலுந் தாமரையே 

    கங்கண மாசுண வங்கணர் சங்கரர் 

            காலனை யடர் காலர் 



பூத ரகந்தொறு மண்ணிய நுண்ணியர் 

            பூத கணப்படையார் 

    புரகர ரங்கத் திடமே யிடமாப் 

            பொலியும் பூம்பாவாய் 



சீதள மார்பணை வயிரவ பதிநிதி 

            சிற்றி லிழைத்தருளே 

    திருவுரு விடை மிடை வடிவுடை மயிலியல் 

            சிற்றி லிழைத்தருளே.            	(9)

__________ 

முத்தி நறுங்கனி யிச்சித் தவர்கொள 

            முன்னித் தருதருவே 

    மூசிய நிலவு பரப்புங் கைலையின் 

            முன்னவன் யாவர்க்கு 



மத்தன் பாலிரு நாழிய நெற்பெற் 

            றளவி லறஞ்செய்தா 

    யரியய னுளமெனு நகுசின கரமுறு 

            மாதி பராபரையே 



வித்தகர் மெய்த்தவர் விப்பிரர் நித்தலும் 

            வேண்டிப் போற்றியிட 

    வினையை யொழித்துப் பதியொடு சேர்க்கும் 

            மென்னடை யோதிமமே 



சித்தர் குழாங்கஞல் வயிரவ பதிநிதி 

            சிற்றி லிழைத்தருளே 

    திருவுரு விடைமிடை வடிவுடை மயிலியல் 

            சிற்றி லிழைத்தருளே. 	            	(10)



சிற்றிற்பருவ முற்றிற்று. 

_______


ஊசற்பருவம். 


எழில்குலவு நான்மறைக் காலின்மே லுபநிடத 

            மென்கின்ற சுற்றணி யினை 

    யியைபுறச் சூழ்போக்கி யாகமப் பலகையை 

            யிசைத்து முத்திக் குரியவாம் 



வழிகுலவு மைந்தெழுத் தாயமணி பீடத்தை 

            வாய்ப்பப் பதித்தல் செய்து 

    வரைவிலா வெண்ணான் கிரட்டிய கலைக்குழுவை 

            வார்தொட ரெனப்பி ணித்துப் 



பழிகுல விடாதபர நாதாந்த வீட்டிலுள 

            பண்ணமையு மூச லேறிப் 

    பரசிவ னசைப்பவே கழிபெரு மகிழ்ச்சியொடு 

            பல்காலு மாடல் புரிவாய் 



பொழில்குலவி வள மலியும் வடுகபுர மாதரசி 

            பொன்னூச லாடி யருளே 

    பொருவரிய வடிவுடைய புனிதைதிரி புரைவரதை 

            பொன்னூச லாடி யருளே. 	            (1)

__________

தேற்றமுறு முனதுதிரு முககருணை வாரிதித் 

            தெள்ளமுத முள்ளிட மெலாந் 

    தேக்கித் திளைக்குமடி யார்மனத் தொட்டிலிற் 

            சேர்ந்தனையர் பத்தி யுந்தத் 



தோற்றமுறு ஞானநித் திரைபுரியு மம்மையே 

            சொல்லிய நினைக்க வெட்டாச் 

    சுத்ததுரி யாதீத நிலயமக லாதுறை 

            சுகாரம்ப மோன வெளியே



யாற்றலுறு தலைமையை யடைந்தவா னோர்பதவி 

            யத்தனையு மைதி னாட 

    வம்பலத் துண்ணின்று பேரின்ப நடநவிலு 

            மங்கணா னெஞ்ச மாடப் 



போற்றுநர் நினைத்தபெறும் வடுகபுர மாதரசி 

            பொன்னூச லாடி யருளே 

    பொருவரிய வடிவுடைய புனிதைதிரி புரைவரதை 

            பொன்னூச லாடி யருளே. 	            	(2) 

________

அன்புற்ற வைம்பத்தொ ரக்கரத் துருவமா 

            யாதியொ டனாதி யாகி 

    யாணினொடு பெண்ணலி யெனப்பரவு முயிரகத் 

            தவியா திலங்கு சோதி 



யின்பத்து ளின்பமே யெழிலினுக் கெழிலே 

            யிருந்தவ ருளத்தி ருந்தா 

    யிரண்டுமின் றொன்றுமின் றத்துவித வியல்புறீஇ  

            யெங்கணு நிறைந்து நின்றாய் 



முன்புற் றடைக்கலம் புக்கிடை விடாதுள்ள 

            முண்டக மலர்த்து தொண்டர் 

    முன்னியன வென்னவைய மன்னபொழு தேயுதவு 

            முழுமுதா லெம்பி ராட்டி 



பொன்பெற்ற செல்வர்வாழ் வடுகபுர மாதரசி 

            பொன்னூச லாடி யருளே 

    பொருவரிய வடிவுடைய புனிதைதிரி புரைவரதை 

            பொன்னூச லாடி யருளே. 	            (3)

_________

ஒன்றாகி யிகபர மிரண்டாய்க் குணங்கண்மூன் 

            றும்மாகி வேத நான்கா 

யோதெழுத் தைந்தாகி யங்கங்க ளாறாகி 

            யுலகடுக் கேழு மாகிக் 



குன்றாத திசையெட்டு மாகியே வடிவெனக் 

            கூறுமொன் பானு மாகிக் 

    கூறுபடு வளிபத்து மாகிக் குலாவுவாய் 

            கொண்டலங் கண்டத் தினா 



னன்றான பாகத் திருந்தெற்றை ஞான்றுமிளிர் 

            நந்தா மணித்தீ பமே 

    நாரதன் றும்புரு விசைக்குமிசை கேட்டுமகிழ் 

            நங்கைமா தங்கி கௌரீ 



பொன்றாத புகழ்கொண்ட வடுகபுர மாதரசி 

            பொன்னூச லாடி யருளே 

    பொருவரிய வடிவுடைய புனிதைதிரி புரைவ 

            ரதை பொன்னூச லாடி யருளே. 	            	(4)

_______

நற்பரம முத்திபெறு ஞானசம் பந்தாதி 

            நவில்சைவ சமய குரவர் 

    நால்வர்திரு வாய்மலரு மினியதமிழ் வேதமா 

            நளிர்பாற் கடற்பி றந்த 



வற்புதப் பொருளமுத மள்ளூற நெஞ்சா 

            லருந்தும் பெருந்த வத்தோர்க் 

    கழியாத நித்தியா னந்தமய வீட்டினை 

            யளிக்கும்வள் ளன்மை பூண்டாய் 



சிற்பரம் பொருளைத் தெளிந்தனு பவிக்கின்ற 

            சிவயோக நிலைகை வந்தோர் 

    சிரமீது கரமேற வஞ்சலித் தேத்தநின் 

            சிற்றடி யுளம்ப திப்பாய் 



பொற்புரிசை வானோங்கு வடுகபுர மாதரசி 

            பொன்னூச லாடி யருளே 

    பொருவரிய வடிவுடைய புனிதைதிரி புரைவரதை 

            பொன்னூச லாடி யருளே. 	            	(5)

_________

வேறு. 

மாசி லாதபெரி யோர்மனக் ககன 

            மன்னியே நிலவு மதியமே 

    மன்னு முக்கனியி னிரத மாகிநவ 

            மணிக ளூடுலவு சுடருமாய்த் 



தேச காலமொடு திசையு மாகியிரு 

            திணையெ னப்பரவு முயிருமாய்த்  

    திகழொளிக் கொளியு மாகி நின்றிலகு 

            திப்பியக் கமல வதனியே 



காசி லாதகன கத்தினைக் கொடு 

            கணக்கி றந்தபணி காட்டல்போற் 

    கரிய மாயைகொடு புவன போகதனு 

            கரண முந்தருகௌ மாரியே 



யோசை வேதமலி வயிர வப்பதிமி 

            னூச லாடியரு ளூசலே 

    யுவகை நல்குவடி வுடைய நல்லிறைவி 

            யூச லாடியரு ரூசலே.             	(6)

____________

குவல யத்துயர்வு மொப்பு நீத்தினிய 

            குணக ணந்துறுமு சலதியாய்க் 

    கோதி லங்கமறை யாறு நாலும்வெகு 

            கூறு பாடுகெழு மேனைய 



நவையில் பல்கலையு முய்த்து ணர்ந்தவை 

            நவின்ற வாறொழுகு மந்தணர் 

    நாளும் வான்மருவு பண்ண வக்குழு 

நயந்து தம்முருவி னோடுவந் 



தவியை யேற்கும்வகை யாற்று கின்றன 

            வனந்த மானமக சாலைதோ 

    றவித லின்றிவள ரங்கி தங்குதலி 

            னல்லிருட் பரிசை யறிகலா 



துவணு யர்ச்சியுறு வயிர வப்பதிமி 

            னூச லாடியரு ளூசலே 

    யுவகை நல்குவடி வுடைய நல்லிறைவி 

            யூச லாடியரு ளூசலே. 	            	(7)

___________

ஆடகப் பொதுவின் மாடுறத் திகழு 

            மதுல ஞானமய வெளியினின் 

    றரவ நீண்முனியு முழுவை மாதவனு 

            மகநெ கிழ்ந்துருகி நோக்கவு 



மாடகத் திவவி யாழி னாரதனு 

            மன்னு தும்புருவு மருகுமேய் 

    மல்கு மாதுரிய நாத கீதமது 

            மாதி ரம்படர வார்க்கவு 



மீடில் பேரறிவு கூரு நந்திபர 

            னேலு மாமுழ வதிர்க்கவு 

     மின்ப நாடக மியற்று நாயக 

            னிடத்து வாழுமெம தன்னையே 



யூடு லாவுமெழில் வயிர வப்பதிமி 

            னூச லாடியரு ளூசலே 

    யுவகை நல்குவடி வுடைய நல்லிறைவி 

            யூச லாடியரு ளூசலே.             	(8)

___________

கரக பாலதரன் மதன வேளையடு 

            கண்ணுதற் கடவு ளாடவே 

    காட கும்பமத கரிமு கத்தெனாடு 

            கந்த சுந்தரனு மாடவே 



பரம மாகியவை குண்ட நீத்துததி 

            பள்ளி கொள்ளுமுகி லாடவே 

    பங்க யத்தவிசி னும்பர் மேவுபு 

            படைத்திடும் பிரம னாடவே 



சுரகு லாதிபதி யாதி யெண்டிசை 

            துதைந்த காவலவ ராடவே 

    சொற்ற நான்குவகை யோனி யிற்கதி 

            தொடர்ந்த மன்பதைக ளாடவே 



யுரனி னீடுமெயில் வயிர வப்பதிமி 

            னூச லாடியரு ளூசலே 

    யுவகை நல்குவடி வுடைய நல்லிறைவி 

            யூச லாடியரு ரூசலே.            (9) 

______

தேங்கு லாவிவழி செய்ய தாமரை 

            செறிந்த வாவிநிகர் தேவியே 

    சிற்ப ரானெழுது தற்கொ ணாதவொரு 

            திப்பியச் சொருப சிற்பராய் 



நீங்க லாதவழ கென்னும் வாரிதியி 

            னின்றெ ழுந்தவிரு குமிழியை 

    நேர்ந்து நித்தில வடம்பு னைந்துற 

            நெருங்கு மென்முலை யிளங்கொடீ 



யாங்க ளுய்யும்வண மிப்பெருந் தரையி 

            லெளிது வந்தவரு நிதியமே 

    யெல்லை யின்றியரு ளூற்றெடுத் தொழுக 

            வினிது நோக்கும்விழி வனிதையே 



யோங்கி வாழ்வுவளர் வயிரவப் பதிமி 

            னூச லாடியரு ளூசலே 

    யுவகை நல்குவடி வுடைய நல்லிறைவி 

            யூச லாடியரு ளுசலே.         (10)



ஊசற்பருவ முற்றிற்று. 


வயிரவன் கோவில் வடிவுடையம்மை பிள்ளைத்தமிழ் முற்றிற்று.





This file was last updated on 16 March 2021. 

Feel free to send the corrections to the webmaster.





