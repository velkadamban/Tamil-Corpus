















ariccantiran kummi by anatarAyan (in tamil script, unicode format)
















அரிச்சந்திரன் கும்மி

அனுமந்தராயன்


ariccantiran kummi 

by anantarAyan

In tamil script, unicode/utf-8 format








 Acknowledgements: 

Our Sincere thanks go to Tamil Virtual Academy for providing a scanned PDF of this work.

The e-version of this work was prepared using Google OCR and subsequent correction, proof-reading of the output file. 

We thank Mrs. Meenakshi Balaganesh for her help in the prepration of this work.

Preparation of HTML and PDF versions: Dr. K. Kalyanasundaram, Lausanne, Switzerland.




 © Project Madurai, 1998-2021.

Project Madurai is an open, voluntary, worldwide initiative devoted to preparation

of electronic texts of tamil literary works and to distribute them free on the Internet.

Details of Project Madurai are available at the website

https://www.projectmadurai.org/

You are welcome to freely distribute this file, provided this header page is kept intact.




 அரிச்சந்திரன் கும்மி

அனுமந்தராயன்




 Source: 
 

அரிச்சந்திரன் கும்மி

அனுமந்தராயன் 

சென்னைப் பல்கலைக் கழகம் 

தமிழ் இலக்கியத் துறை சுவடியியல் மற்றும் பதிப்பியில் பட்டயத்திற்காக  அளிக்கப்பட்ட ஆய்வேடு. 

பதிப்பு:  இரெ. மிதிலா 

தமிழ் இலக்கியத் துறை, சென்னைப் பல்கலைக்கழகம் 

நெறியாளர்:  வீ. அரசு,  பேராசிரியர் மற்றும் துறைத்தலைவர் 

தமிழ் இலக்கியத்துறை சென்னைப் பல்கலைக்கழகம் 

தமிழ் இலக்கியத்துறை 

சென்னைப் பல்கலைக்கழகம், சென்னை - 600 005. ஜூலை 2004 

ஜூலை 2004 

----------------




 ஆய்வாளர் உறுதிமொழி 

சுவடியியல் மற்றும் பதிப்பியல் பட்டயத்திற்காக அளிக்கப்பட்ட வரிசை எண்: 

இரெ. மிதிலா 

ஆய்வாளர் சுவடியியல் மற்றும் பதிப்பியல் 

தமிழ் இலக்கியத் துறை.  சென்னைப் பல்கலைக்கழகம் சென்னை - 600 005. 


 
2003- 2004 ஆம் ஆண்டிற்கான சுவடியியல் மற்றும் பதிப்பியல் பட்டபயப்பேற்றிற்காக அனுமந்தராயன் என்பவரால் இயற்றப்பட்ட "அரிச்சந்திரன் கும்மி” என்ற பெயரில் செய்யப் பெற்றுள்ள இந்த ஆய்வு எந்தப் பட்டயத்திற்கோ ஆய்வரங்கிற்கோ அனுப்பப்படவில்லை என உறுதியளிக்கிறேன். 

இடம்: சென்னை                               (இரெ. மிதிலா) 

 நாள்: 			               	        ஆய்வாளர்

---------




 மேற்பார்வையாளர் சான்றிதழ்  
 

வீ. அரசு 

பேராசிரியர் மற்றும் துறைத்தலைவர், தமிழ் இலக்கியத் துறை 

சென்னைப் பல்கலைக்கழகம், சென்னை - 600 005. 



2003 - 2004 ஆம் ஆண்டிற்கான சுவடியியல் மற்றும் பதிப்பியல் பட்டயப்பேற்றிற்காக இரெ. மிதிலா அவர்களால் ‘அரிச்சந்திரன் கும்மி' என்னும் தலைப்பில் செய்யப் பெற்ற இந்தப் பதிப்பு அவரது சொந்த முயற்சியில் உருவானதாகும். மேலும் இந்த ஆய்வு வேறு எந்தப் பட்டயத்திற்கோ ஆய்வரங்கிற்கோ அனுப்பப்படவில்லை எனச் சான்றளிக்கிறேன். 



இடம்: சென்னை - 5   	                	(வீ. அரசு)  

நாள்:    2004 	               	    மேற்பார்வையாளர்

------------------


 பொருளடக்கம்
 


முன்னுரை 

பதிப்புரை 

அரிச்சந்திரன் கும்மி 

பின்னிணைப்பு 

    (i) கும்மிப்பாடல் வகைப்பாடு 

    (ii) அரிச்சந்திரன் கும்மி - முக்கியக் கதாபாத்திரங்கள் 

    (iii) அரிச்சந்திரன் கதைச் சுருக்கம் 

   (iv) துணைநூற்பட்டியல் 

------------




 நன்றியுரை 
 



சென்னைப் பல்கலைக்கழகத் தமிழ் இலக்கியத் துறையில் சுவடியியல் மற்றும் பதிப்பியல் பட்டயப் படிப்பில் சேர்வதற்கு வாய்ப்பளித்து, நெறிப்படுத்தி உதவும் பேராசிரியர் மற்றும் துறைத்தலைவர் வீ. அரசு அவர்களுக்கு எனது மனமார்ந்த நன்றியை முதற்கண் தெரிவிக்கக் கடப்பாடுடையேன். 



பதிப்பின்போது ஏற்பட்ட ஐயங்களைக் கேட்டறிந்து அவற்றைக் களைய உதவிய பேராசிரியர் ய. மணிகண்டன் அவர்களுக்கு எனது நன்றியை உரித்தாக்குகின்றேன். 



பட்டயப் படிப்பின் ஒரு பகுதியாகிய சுவடிப் பதிப்பிற்காகத் தாள்சுவடியைப் பார்ப்பதற்கும் ஒளிநகல் எடுப்பதற்கும் உதவிய சென்னைப் பல்கலைக்கழக அரசினர் கீழ்த்திசைச் சுவடி நூலகக் காப்பாளருக்கும் பிற ஊழியர்களுக்கு நன்றி தெரிவிக்கிறேன். 



என்னுடைய செயல்களிலெல்லாம் உறுதுணையாய் இருந்து தோள் கொடுக்கின்ற என் அருமைத் தோழி இ. நந்தமிழ்நங்கைக்கும் எந்நேரமும் தேவைப்படுகின்ற நூல்களை உடனே தந்துதவும் நண்பர் சு. இரமேஷ் அவர்களுக்கும் நன்றி கூற வேண்டுமெனில், சொற்களுக்குப் பஞ்சமே. 



இப்பதிப்பினை அழகான நூல் வடிவில் வடிவமைத்து, முழுமை பெற உதவிய ‘அன்றில் ஒளி அச்சகத்தாருக்கும்' எனது உளமார்ந்த நன்றி. 

------------




 முன்னுரை 
 



பெண்கள் பலர்கூடி இன்பப்பெருக்கில் கைகொட்டிக் களித்துப் பல பொருள் பற்றி வரும் கதைப்பாடல்ளைச் சமய, சமூக விழாக்களில் சுவையுடன் பாடிக் கலைச்சிறப்புடன் ஆடுவது கும்மி. இதனைக் கும்மியடித்தல், கொம்மி கொட்டுதல், கொப்பி கொட்டுதல் என்று வெவ்வேறு முறையில் கூறுவர். 




 கும்மி - சொற்பொருள் விளக்கம்  
 



"கும்முதல்” என்பதற்கு 'கைகொட்டுதல்' என்பது பொருள் "கும்மாளம் போடுதல்” என்பது குதித்தாடுதல்' என்ற பொருளில் இன்றும் நாட்டுப்புறங்களில் வழங்கி வருகிறது. இவற்றை அடிப்படையாகக் கொண்டு கை கொட்டி ஆடுவதைக் ‘கும்மி' என்று அழைத்திருக்கலாம். 



'குழுமி' என்ற சொல்லில் இருந்து 'கும்மி' என்ற சொல் உருவாகியிருக்க வேண்டும் என்பர் அ.கி.பரந்தாமனார். பெண்கள் கூடி ஆடுவதால் இப்பெயர் பெற்றிருக்கலாம். 



'கும்மு' என்ற சொல் சாந்துக்கு உரிய கலவைப் பொருள்களைச் சேர்த்து இடித்தல் என்ற பொருளிலும் ‘குமுக்கு' என்பது துணியை நனைத்துக் கைகளால் பிடித்துத் தப்புதல் என்ற பொருளிலும் வருவதாகக் கூறப்படுகிறது. இத்தகைய செயல்களில் ஒருவிதத் தாள ஒழுங்குடைய ஒலி எழுவதைக் காணலாம். ‘கொம்' என்பது ஓர் ஒலிக்குறிப்புச் சொல்லாகும். அது திராவிட மொழிகளில் காணப்படுகிறது. அதிலிருந்து குமு, கும்மு, கும்மி ஆகியவை தோன்றியிருக்கலாம். கை குவித்து அடித்துப் பாடி மகிழும் ஆட்டமே கும்மி என வழங்கப்படுகிறது. 




 கும்மியைக் குறிக்கும் பிற சொற்கள் 
 



'கொம்மை' என்ற சொல் கைகளைக் குவித்துக் கொட்டல் என்ற பொருளில் பழமொழியிலும் சீவக சிந்தாமணியிலும் நைடதத்திலும் பயன்படுத்தப் பட்டுள்ளது. 



அகநானூறு ‘கொப்பி' என்று கும்மியைக் குறிப்பிடுகின்றது. ஆந்திரத்திலும் தமிழகத்தில் உள்ள செட்டிநாட்டிலும் இப்பெயரினைக் காணலாம். 



இதனைக் ‘கொம்மாய்' என்றும் சோமலெ அவர்கள் குறிப்பிடுகின்றார். 'கொம்மி' என்று குறிப்பிடும் வழக்கத்தினைச் ‘சண்முகர் கொம்மி', 'நடேசர் கொம்மி' போன்ற நூற்பெயர்களால் அறியலாம். 



நன்னன்னா கொட்டுதல், தட்டியாங் கொட்டுதல், கொண்டான் கொட்டுதல் என்று தென்னார்க்காடு, வடார்க்காடு மாவட்டங்களில் அழைக்கப்படுவதாக ஆய்வாளர் திரு. ஆறு. இராமநாதன் குறிப்பிடுகிறார். 



                  'நன்னன்னா கொட்டவும் நாளாச்சி - அம்மா 

                   நாணயமான ஏரிக்குள்ளே தான்' 



என்ற நாட்டுப்புறப்பாடலால் இதை அறியலாம். 



கும்மியடித்தல், கும்மியாடுதல், கும்மி கொட்டுதல் என்றும் 'கும்மி' என்ற சொல்லை விரித்துரைப்பர். 



கும்மி கொட்டும் முறை: 



பெண்கள் வட்டமாக நின்று கொண்டு குத்து விளக்கு, தெய்வச்சிலை, மலர்க்கூடை, பலகாரக்கூடை போன்ற இவற்றில் ஏதாவது ஒன்றை நடுவில் வைத்து அதனைச் சுற்றி வந்தவாறு கைகொட்டி ஆடிப்பாடுவர். பெண்கள் இறுக்கிக் கட்டிய ஆடையுடன் நன்றாகத் தங்களை ஒப்பனை செய்து ஆடுவதாகக் கும்மி நூல்கள் விளக்குகின்றன. பெண்களில் பெரியவர் சிறுமியர் என்ற வேறுபாடுகள் எவையுமின்றி இணைந்து நின்று ஆடுவர். பெரும்பாலும் சிறுமியரும் கன்னியரும் கும்மி கொட்டுவதுண்டு. மங்கலப் பெண்களே ஆட்டத்தில் கலந்து கொள்வதாகக் கும்மிப் பாடல்கள் கூறுகின்றன. 



        'குங்குமப் பொட்டுகள் தானணிந்து வண்ணக் 

                  கூட்டங்கள் போலவே சேர்ந்துகொண்டு 

          மங்கலப் பெண்க ளெல்லா மபிசேக 

                  மண்டபம் முன்வந்து சேருங்கடி' 



என்று வரும் பாடலால் இது செவ்வனே விளங்கும். 




 கும்மி கொட்டும் பொழுதுகள்  
 



கும்மிப் பாட்டுக்கும் இறை வணக்கத்துக்கும் நெருங்கிய தொடர்பு இருந்துள்ளது. பெண் தெய்வ வழிபாட்டில் கும்மி ஒரு முக்கியப் பங்கு பெறுவதாகக் கூறலாம். இன்றும் தமிழ்நாட்டில் மாரியம்மன், பகவதியம்மன் போன்ற பெண் தெய்வங்களின் கொடை விழாக்களில் பத்து நாள்கள் தொடர்ந்து பெண்களால் கும்மிப்பாடல்கள் பாடப்படுகின்றன. பொங்கல் பண்டிகை, பெண்கள் விரதமிருத்தல், முளைப்பாரியிடல், இராவண்டை போடல், மழைவேண்டல், நிலாக்காலத்தில் இன்பமாகப் பொழுதைப் போக்கல் முதலிய நிகழ்ச்சிகளில் கும்மியடித்துப் பாடுவது வழக்கம். 




 கும்மியின் வகைகள்: 
 



பாடலமைப்பு, ஆடல்முறை ஆகியவற்றிலுள்ள வேறுபாடுகளைக் கொண்டு இயற்கும்மி, ஒயிற்கும்மி என்று இருவகையாகப் பிரிக்கின்றனர். ஆண்கள் கொட்டுவது ஒயிற்கும்மி ஆகும். 



கும்மிப்பாடல்களின் பாடுபொருளைக் கருத்தில் கொண்டால் சமூகம், சமயம், வரலாறு ஆகிய மூன்று பெரும் பிரிவுகளுக்குள் அனைத்துக் கும்மிப் பாடல்களையும் அடக்கி விடலாம். 



சமூகக் கும்மிகளைச் சீர்திருத்தம், நாட்டுப்பற்று, அறிவூட்டல் என மேலும் மூன்றாகப் பிரித்துக் காணலாம். அறிவூட்டல் என்ற உட்பிரிவை கதை, விளக்கவுரை என்று இருவகைப்படுத்தலாம். 



சமயக் கும்மிகளை இந்து, கிருத்தவ, இசுலாம் சமயச் சார்புக் கும்மிகள் என்று பிரிக்கலாம். இந்து சமய உணர்வுடைய கும்மிகளைப் புராணம், இதிகாசம், தத்துவம், சிறு தெய்வக் கதைகள், தெய்வத்துதி என ஐந்து உட்பிரிவுகளாகக் கூறலாம். 



வரலாற்றுக் கும்மிகளைத் தனிமனித வரலாறு, நாட்டு வரலாறு, சிறப்பு நிகழ்ச்சிகள் என்று மூவகைப் படுத்தலாம். 




 அமைப்பு முறை 
 



கும்மிப் பாடல்களை முதலில் குழுவின் தலைவி பாடுவாள். மற்றவர்கள் அவளைப் பின்பற்றிப் பாடுவர். அனைவரும் சேர்ந்து பாடுவதும் உண்டு. சில சமயம் எதிர்பாட்டும் பாடுவர். கலைநயத்துடன் பாடப்பெறும் கும்மிப்பாடல்கள் முதலில் இறைவழிபாடாகவே இருந்துள்ளன. பன்னெடுங்காலம் மனப்பாடமாகவே வாழ்ந்திருக்க வேண்டும். இதன் மெட்டமைப்பு மக்களைக் கவர, பல வழிநடைப் பாடல்கள் கும்மி மெட்டில் எழுதப் பெற்றுள்ளன. பின்னர் பல கதைப்பாடல்கள் கும்மி அமைப்பாக எழுதப்பெற்றன. 



கும்மிப்பாடல்கள் காப்புச் செய்யுள் பாடியே தொடங்கப் பெறுகின்றன. கதைப்பாடல்கள் போன்று வளர்கின்றன. இறுதியில் வாழ்த்துடன் முடிவதைக் காணலாம். பெரும்பாலான கும்மிப் பாடல்களின் தொடக்கத்தில் அவை கும்மிக்கு உரியவை என்று வெளிப்படையாகக் கூறுவதை ஆசிரியர்கள் வழக்கமாகக் கொண்டுள்ளனர். பெண்களை விளித்துக் கும்மியடித்துப் பாடுமாறு வேண்டுவதைக் காணலாம். 



கும்மியடித்துப் பாடும் பெண்களே தங்களுக்குள் பேசிக் கதையை வளர்த்துச் செல்லும் முறையைச் சில கும்மிகளில் பார்க்கலாம். கும்மி ஆசிரியர் தானே கதையைக் கூறுவதையும் பாத்திரவுரையை அதனுடன் இணைப்பதையும் இடையிடையே காணலாம். 



கும்மிப்பாடல்கள் பெரும்பாலும் இரண்டு அடிகளை உடைய கண்ணிகளால் ஆக்கப் பெற்றிருக்கும். இயற்கும்மியின் கண்ணிகள் அடிக்கு ஏழு சீர்களைக் கொண்டதாக இருப்பதை மிகுதியாகக் காணலாம். முதற்சீரும் ஐந்தாம் சீரும் மோனை பெற்றிருப்பதனால் அந்த இடத்தில் அடி மடக்கி எழுதுவர். வெண்பாவுக்குரிய தளைகள் வருவதே சிறப்பாகக் கருதப்படுகின்றது. இது தவிர ஒவ்வொரடியினும் நாலாவது சீர் தனியசைச் சீராக வருவதும் உண்டு. 



மிக அருகிய நிலையில் எட்டுச் சீர்களையுடைய இரண்டு அடிக்கண்ணிகள் வருவதும் உண்டு. இன்னொரு அடி சேர்ந்து ஒரு இடைச்சொல்லின் துணையுடன் இணைந்து வருவதையும் சில கும்மிப்பாடல்களில் காணலாம். 



ஒயிற்கும்மிப் பாடல்கள் சந்தக் கவிகளாக விளங்கு கின்றன. முதல்வரி நான்கு சீர்களையும் இரண்டாம் வரி மூன்று சீர்களையும் பெற்று வரும். மூன்றாவது வரியும் நான்காவது வரியும் இரண்டடிக்கு சீர்களைக் கொண்டிருக்கும். இவ்விரு வரிகளும் எதுகை பெற்றிருக்க வேண்டும். இவ்விரண்டு வரிகளுக்கும் வெண்டளை பார்ப்பதில்லை. ஐந்தாவது வரி மூன்று சீர்களைப் பெற்றுவரும். ஐந்து வரிகளின் முதற்சீர்களும் மோனை பெற்றிருக்கும். இடையிரண்டு வரிகளைத் தவிர மற்ற வரிகள் வெண்டளை தழுவிவரும். 



பாடலின் எளிமை, இனிமை, கதை விளக்கத்துக்கு உதவும் தன்மை, ஆடலுக்குப் பொருந்தும் பான்மை ஆகிய பண்புகளே கும்மிப்பாடலின் சிறப்புத் தன்மைகள். 19 - ஆம் நூற்றாண்டிலும் இருபதாம் நூற்றாண்டின் தொடக்கத்திலும் கும்மிப்பாடல்கள் மிகுதியாகப் பாடப்பட்டன. அவை ஓர் இலக்கிய வகையுள் அமையும் இயல்புகளுடன் வளர்ந்தன. 



இசைக்கும் தாளத்துக்கும் பொருந்தும் சுவையான இயல்புகளுடன் கும்மிப்பாடல்கள் விளங்குகின்றன. மக்களைக் கவர்ந்த சிறப்பு நிகழ்ச்சிகளைக் கும்மிப் பாடலாகப் பாடி மகிழ்ந்துள்னர். கதைகள், உண்மை நிகழ்ச்சிகள் ஆகியவற்றைக் கொண்டு பின்னப்பட்ட கும்மிப்பாடல்கள் அறிவு விளக்க கருத்துக்களை வாரி வழங்கியுள்ளன. 



தமிழ் இலக்கிய வானில் தனக்கே உரிய தனித்துவத் தன்மைகளுடன் தனி இலக்கிய இனமாக விளங்கும் தகுதியுடன் கும்மிப் பாடல்கள் எழுதப் பெற்றுள்ளன. முந்திய தலைமுறைக்குக் கலையின்பம் கொடுத்த கும்மிப் பாடல்கள் இனிவரும் தலைமுறையினருக்கு இன்பம் கொடுக்கும் என்று கூறலாம். 

------------- 




 பதிப்புரை  
 



நம் நாட்டில் இராமாயண, மகாபாரத இதிகாசங்களுக்குப் பின்னர், அரிச்சந்திரன் பற்றிய புராணம் வாய்மையின் குறியீடு என்கிற வகையில் மக்களின் மனத்தில் இடம் பெற்ற ஒரு கதையாகும். மக்கள் வாழ்க்கையில் வாய்மையைக் கடைபிடிக்க வேண்டும் என்பதை வலியுறுத்தவும் வாய்மையால் ஏற்படும் சிறப்பை எடுத்துக்காட்டவும் அரிச்சந்திரனுடைய கதை காலங்காலமாகச் சொல்லப்பட்டு வருகின்றது. இன்றளவும் அரிச்சந்திரனுடைய கதை கிராமங்களில் திருவிழாக்காலங்களில் விடிய விடிய நாடகமாக நடத்தப்பட்டு வருவதன் மூலம் அதன் சிறப்பை அறியலாம். மேலும் அம்மானை, கும்மி போன்ற வடிவங்களிலும் அரிச்சந்திரனுடைய கதை பல்வேறு ஆசிரியர்களால் எடுத்துரைக்கப்பட்டுள்ளது. 



இவ்வகையில், பதிப்பிற்காக ஆய்வாளரால் எடுத்துக் கொள்ளப்பட்டது 'அரிச்சந்திரன் கும்மி' என்னும் பெயரிலமைந்த தாள்சுவடியாகும். சென்னை அரசினர் கீழ்த்திசைச் சுவடிகள் நூலகத்தில் R.NO.5343 என்ற எண்ணுள்ள தாள் சுவடி இது. இதன் மூலச்சுவடி அதே நூலகத்திலுள்ள R.NO.5018 எண்ணுள்ள ஓலைச் சுவடியாகும். அது காணக் கடைக்கவில்லை. 12 '/2 X 10 அங்குல நீள அகலமுள்ள தாளில் 51 பக்கங்களில் அமைந்துள்ள இந்நூல் முழுமையாக உள்ளது. ஓர் ஏடு (33-ம் எண்ணுள்ளது) மட்டும் இல்லை என்று ஏடு பெயர்த்தெழுதியவரால் எழுதப்பட்ட ஒரு குறிப்பு கிடைத்துள்ளது. 




 ஆசிரியர்:  
 



நூலின் இறுதியில், 



              ‘ஆதர வாகிய விஞ்சையூர் மேவும் 

             அமைந்த ராயன்சொல் செந்தமிழே' 



எனவரும் அடியால் இதன் ஆசிரியர் பெயர் அனுமந்தராயன் என்பது தெரியவருகிறது. 

அமைப்பு: 



எழுசீர் உடைய ஈரடி கண்ணிகளால் அமைந்துள்ளது இந்நூல். தாள் சுவடியில் கண்ணிகளுக்கு எண் தரப் படவில்லை. இடையிடையே எதுகை அமையப்பெறாத அடிகள் உள்ளமையால் எண் கொடுக்க இயலவில்லை. சிற்சில இடங்களில் ஏழுக்கு மிகுந்தும் குறைந்தும் சீர்கள் இடம்பெற்றுள்ளன. சிற்சில இடங்களில் (மூலச்சுவடியின் சிதைவு காரணமாக) வெற்றிடங்கள் உள்ளன. பிழைகளும் மலிந்து காணப்படுகின்றன. 



'அரிச்சந்திரன் கும்மி' என்ற இந்நூலின் கதை அரிச்சந்திரனுடைய நாட்டு வளம் கூறிவிட்டு இந்திரலோகத்தில் வசிட்டரும் விசுவாமித்திரரும் வாதிடும் இடத்திலிருந்து தொடங்குகிறது. அதற்கு முன்னான, அரிச்சந்திரன் சுயம்வரத்தில் சந்திரமதியை மணந்தது, அவர்களுக்கு மகன் பிறந்தது போன்றவற்றைக் கூறவில்லை. 



ஏடு பெயர்த்தெழுதியவர் பிழைபோலும், பாடல்கள் வரிசை மாறி இடம்பெற்றுள்ளன. கதைத் தொடர்ச்சியைக் கொண்டு அவை ஆய்வாளரால் முறையாக வரிசைப் படுத்தப்பட்டுள்ளன. 




 அரிச்சந்திரன் கதை கூறும் பிற கும்மிகள் 
 



ஏ.என்.பெருமாள் அவர்களுடைய கும்மிப்பாடல்கள்' என்ற கட்டுரையில் (தமிழ் இலக்கியக் கொள்கை 7) அரிச்சந்திரன் மீதான அச்சான கும்மி நூல்கள் ஏழு குறிப்பிடப்பட்டுள்ளன. ய. மணிகண்டன் அவர்களுடைய 'அரிச்சந்திரன் அம்மானை' பதிப்பில் இரண்டு கும்மி நூல்கள் குறிப்பிடப்பட்டுள்ளன. இரண்டில் ஒன்று அந்த ஏழிலிருந்து வேறானது எனத் தெரிகிறது. 



ஏ. என். பெருமாள்  குறிப்பிட்டுள்ளவை: 

1. அரிச்சந்திர மகாராஜன் பேரில் மனோன்மணிக் கும்மி, நரசிம்மையர், 

    திருதொட்டிக்கலை, 1880. 

2. அரிச்சந்திர மகாராஜன் பேரில் கும்மி, ஆறுமுக சுவாமிகள், திருவெண்காடு,  1882. 

3. அரிச்சந்திரன் கும்மி, மு. பொன்னுசாமி முதலியார், 1874. 

4. அரிச்சந்திரன், மட்டுவார் குழலம்மாள் அச்சுக்கூடம், 1880. 

5. அரிச்சந்திரன் கும்மி, ஏ. ரங்கசாமி முதலியார் (பதி), பூமகள் விலாசம் பிரஸ்,  சென்னை, 1935. 

6. அரிச்சந்திரன் கொம்மி, இராசு நாயகர் (பதி), வித்தியா விநோத அச்சுக்கூடம், 1877. 

7. அரிச்சந்திரன் கொம்மி, பெ. சுப்பிரமணிய செட்டியார், திருமகள் விலாச
    அச்சுக்கூடம், 1875. 



மேற்குறிப்பிட்டவற்றில் 1,5,7 எண்ணுள்ள நூல்கள் மூன்றும் ஆய்வாளர் பார்வைக்குக் கிடைத்தன.



 ய. மணிகண்டன் குறிப்பிட்டுள்ளவை: 



1.	அரிச்சந்திரன் கும்மி, கே. வைரவ நாடார், சின்னைய நாடார் பிரஸ்,
திருப்பத்தூர், 1888. 

2.	அரிச்சந்திரன் கொம்மி, வயிரவன் கோவில் சிறுகுளத்தூர் சுப்பிரமணிய 
செட்டியார், குவலய ரஞ்சனி அச்சுக்கூடம், சென்னை 1888. 



இவை தவிரவும் அரிச்சந்திர புராணக்கும்மி என்ற நூலொன்றும் ஆய்வாளருடைய பார்வைக்குக் கிடைத்தது (அரிச்சந்திர புராணக்கும்மி, சரவணப் பெருமாள், ஹமீதிய்யா பிரஸ், நாகப்பட்டணம், 1911). 

மேற்குறிப்பிட்ட பெ. சுப்பிரமணிய செட்டியார் அவர்களின் அரிச்சந்திரன் கொம்மி என்ற நூலும் இந்த அரிச்சந்திரன் கும்மியும் ஒத்த கதைப்போக்கினையும் நடையையும் தொடரமைப்பையும் கொண்டுள்ளன என்பது குறிப்பிடத்தக்கதாகும். 



சந்திரமதியை அரிச்சந்திரன் விலை கூறுமிடத்தில், 



   	 "காசி நகர்தனி லுள்ளவரே யெந்தன் 

                     கண்மணி யைவிலை கொள்வீரே 

  	  தேசுயர் மாது பசுங்கிளியா ளெந்தன் 

           	 தேன்மொழி யைவிலை கொள்வீரே” (63) 



என வரும் கண்ணியும் 



சந்திரமதியை விலைகொண்ட அந்தணர் அவள் வேலைகள் இன்னவெனச் சொல்லுமிடத்து, 



          "பத்துக் கோட்டைநெல்லு குத்தவேணும் நித்தம் 

                        முற்றத்தில் சாணந் தெளிக்க வேணும் 

          அத்துகள் தப்பாம லந்தி பகலெல்லாம் 

                  அரைக்கீ ரைக்கும் நீர் கொட்டவேணும்” (70) 



எனவும் 


                 "எட்டுநாளைக்கு முன் காய்ச்சிய கூழையும் 

               	 அட்டி யில்லாமல் குடிக்கவேணும்” (71) 



எனவும் வரும் கண்ணியும் இவ்வரிச்சந்திரன் கும்மியுடன் தொடர் மற்றும் சொல்லமைப்பில் ஒத்திருப்பவை. 

இந்நூலில் தெளிவான நடை இல்லை. எழுத்துப் பிழைகள் (ற-ர, ள-ழ, ஒற்றுப்பிழைகள்), சொற்பிழைகள் மலிந்து காணப்படுகின்றன. விரிவாகக் கூறாமல் சட்டென முடியும் விதத்தில் கதை மிகச் சுருக்கமாகக் கூறப்பட்டுள்ளது. மூலக்கதையை அறியாதவர்களால் கதையைத் தெளிவாகப் புரிந்துகொள்வது சிரமம். உவமை, உருவகங்கள் அதிகம் இல்லை. ஒரேயொரு பழமொழி ('தேடிப் போன தெய்வம் எதிராகவே வந்து தெரிசிக்கக் கொடுத்தது போல்') காணப்படுகிறது. 



ஏதோ ஒரு பதிவு அல்லது விருப்பம் கருதி ஆசிரியரால் எழுதப்பட்ட ஒன்றாகத் தெரிகிறது. 

---------------- 




 அரிச்சந்திரன் கும்மி 


     அரிச்சந்திர மகாராஜா பேரில்  
 



கும்மிப்பாட்டு 



சத்திய குலத்தில் உதித்தவனாம் - எங்கள் 

                       சாமி அரிச்சந்திரன் நெ.... தன் மேல் 

நித்தியமும் கும்மிப்பாட்டு உரைக்க 

            வாலை யத்தில்..... ப்பாமே. 	        1			



அம்பத்தாறு தேசத்து ராச ருக்கும் 

             அதிகாரன் அரிச்சந்திரன் வீரியவன் மேல் 

இன்பமுடன் கும்மிப்பாட்டு உரைக்க - வாலை 

             அயம்பொன் னுடையவள் முன்னிற்கவ	        2



சூரிய குலத்தில் உதித்தவனாம் - எங்கள் 

           துங்கன் அரிச்சந்திரன் சிங்கத்தின் மேல் 

மாரிபோல் கும்மித் தமிழ்ப்பாட .... 

            மகமாயிதான் ...... துக்க .......... யே. 	        3



ஆறினிலொன்று கடமை வாங்கிக் கொண்ட 

           அரிச்சந்திரன் மீதில் கும்மிப் பாட்டுரைக்க 

காயுமாகிய வாலை .... சரசுவதி 

            தப்பாமல் பாதங் காப்பாமே. 		        4



நீதியுடன் அரசாளும் அரிச்சந்திரன் 

               ராசாதி ராசன் வசீகரன்மேல் 

சோதியுடன் கும்மிப் பாட்டுரைக்க 

            திருச்செந்தூர் ........... பாதம் பணிந்தே 		        5



காசி மயானத்தில் ஈசன் எழுந்துமுன் 

            அக்காச்சி கொடுத்திடும் முற்கதையில் 

வாசினை யாகவே மகிழ்ந்து கும்மிபாட 

              வாலை சரசுவதி முன்னிற்கவே 			        6



என்னேழு அம்பத்தாறு தேசம் புகழ 

            இயல்பான அயோத்தியில் மேவிவாழ 

மன்னவன்மேல் கும்மிப் பாட்டுரைக்க எங்கள் 

               வாலை சவுந்தரி முன்னிற்கவே. 		       	7



தேவ ரனையர் முனிவர் புகழ்ந்திடும் 

              தீரன் அரிச்சந்திர ராசன் என்னும் 

காவலன்மேல் கும்மி பாடுதற்கு - ஆதி 

             காளி மகமாயி தான் துணையே 		       	8



சாதியிலே தான் கப்படியான நானிருக்கு 

              மத்தலம் விஞ்சை நெட்டூர 

ஆதி பருவத்தில் ஈசர் மகிழ்ந்தருள் 

           அரிச்சந்திரன் அக்கதையைச் சொல்லுகிறேன்.        	9



தந்திர மாகவே மந்திரம் அஞ்சோதுமின் 

            தானம் புகழும் தங்கவி வல்லோரே 

வந்தவினை யெல்லாம் மந்தரன் காதித்தபின் 

             எந்திரு வாக்கில் அருள்புரிவீரே. 	        10



வேதிய மாமுனி தன்னருளால் அக்கவி 

              வாணர்கள் பாதம் அடிதொழுது 

................ கும்மி பாடுகிறேன் தமிழ் - நேரே 

            தானே யெனக்கு அருள் புரிவீர். 	        11



நித்திய மும்தான் நீதி விளங்கிடும் 

             ரெத்தின சிம்மாசனந் தனில்வளர் 

உத்தமன் மேல்கும்மி பாடுதற்கு வாலை 

             சத்தி சடாதரி முன்னிற்கவே. 	        12



சீருடன் அயோத்தி ஆளுந் திருசங்குத் 

                தீரணம் பயின்றஅரிச் சந்திரன்மேல் 

வீரியமாய்க் கும்மிப் பாட்டுரைக்க - எங்கள் 

            வேள் முகவன் பாதங் காப்பாமே. 	        13



முத்தியில் .... மிகுந்த அரிச்சந்திரன் 

          உத்தமன்மேல் கும்மிப் பாட்டுரைக்க 

புந்தி அனேகம் ... விளைவியக்கு மீன ... ள ..... 

               சத்திக் கெவுசாரி முன்னிற்கவே. 	        14



காளை வாகனனே அனேகஞ் சொரிகி ....... 

                தாரணி மால்அரிச் சந்திரன்மேல் 

ஏழை சிறுகும்மி பாடுகிறேன் க... வானம் 

           மகள்பாதம் அடிதொழுது 		        15



லோகத்தி லேஉள்ள மானிடர்க ளெல்லாம் 

          ...... போல் பிணியண் டாமல் 

சால வாக்கியத் துடன்வான ...... மிப்பாலொன்று 

           சாத்துகிறேன் கேளும் தோழிப் பெண்ணே 	16



வையகம் எல்லாம் புகழும் அயோத்திவாழ் 

                  மன்னன் அரிச்சந்திரன் ராச்சியத்தில் 

துய்யதோர் நாட்டில் வளமையெல்லாம் நன்றாய்ச் 

           சொல்லுறேன் கேளடி மெல்லியரே         17



வாளை கமுகு அசைந்தாட ரெத்தினம் 

            மாணிக்கம் முத்து ருண்டாட .... 

தாளைக ளெல்லாம் சொரிந்து தெரு 

           தானே ஒதுங்கிடும் நாடதுவே 	        18



மன்னவன் அஞ்சீ மைந்தார் தனிலே ரெத்தினம் 

            மாணிக்கம் முத்து விளைந்திடுமாம் 

சென்னலும் முத்தும் விளைந்தலை மோதிய 

            		 தீரன் அரிச்சந்திரன் நாடதுவே. 	        19



பாரினில் அத்திறம் வானென்று சொல்ல 

            புகழ்படைத்து மால்அரிச் சந்திரனும் 

ஆறிலினி லொன்று கடமை கொண்டுபெண் 

           ணரிவை மருமுகம் பாராமல் 	        20



பொய்யொன்று சொல்லாத அரிச்சந்திரன் ராசனும் 

            மெய்நின்று ராசாங்கம் செய்திடும்நாள் 

தெய்வலோ கத்தில் நடந்திடும் சேதியைச் 

          செப்புகிறேன் கேளும் தோழியரே. 	        21



நாவல் போத்திப் பணிந்திடவே தெய்வ 

            ரம்பையள் நாட்டியமுஞ் செய்திடவே 

தேவர்கள் வந்து அடிபணிய இந்திர 

            தேவர் கொலுவுக்கு வந்தனரே. 	        22



கானமயிற் றோகை மாமுனிவன் நல்ல 

           கட்குஞ் சடைகழுமந் திட்டமுடன் 

வானவர் போற்றுமந்த தேவேந் திரன்அருகில் 

          வசிட்ட மாமுனி வந்தனரே. 		        23



அண்டாண் டங்கள் கிடுகிடென நல்ல 

             ஆக்கிர மாகவே கோபத்துடன் 

வண்டுசிலம்பு புலம்பியவர் சிவவிசுவா மித்திரர் 

            ....... தாற்ப வந்து ........ தோன்றினரே.         24



முப்பத்து முக்கோடி தேவர்களும் - நல்ல 

              முனிவர் நாரதர் மாமுனியும் 

பாப்ப முலைனி கலைக் கோட்டு ரிசி 

            பரிவான கெவுதமன் வந்தனரே 	        25



இப்படி யாக விருக்கும் வசிஷ்டர் 

             தேவேந்திரன்பார்த்து ஏது சொல்வார்.

மயிப்படி சூழகடல் வெய்யோனே யிங்கே 

            வாழும்அரிச் சந்திரமகா ராசாவே 	        26



சொல்லப் பிறட்டாகவே ராசரீகஞ் செய்ய 

           துச்சனரே யிதுஞாய மோதான் 

கற்பினையாய் மறுதாரம் விரும்பவும் சொல்லப் 

              பிறப்பாகுமோ ராச ருக்கும் 	        27



இந்தப் படியாய் முனியுரைக்க அதுக்கு 

            ஏது சொல்வான் அந்தயிந் திரனும் 

மந்திரத்தில் உபதேசம் அறிந்திடுமோ 

               முனிநான் சொல்லக் கேளுமிப்போ         28



எந்தெந்த தேசத்தில் ஆனாலும் 

            இயல்பான மறுமுகம் பாராமல் 

தந்திர மாகவே ராசரீ கஞ் செய்ய 

            அந்தறம் மவ ... னுண்டானால் சொல்லுமப்பா	29 



யன்னஎன நான்சொல் கேளும் இப்போ 

            வடிவான அயோத்தி நகரம்தனிலே 

யென்னுடைய சிஷ்யன் அரிச்சந்திர ராசனும் 

           ஏதொரு வார்த்தையும் பிசகான் 		       	30



சொன்னமொழி தவறாத வன்அனங் காள்இரு 

             தொகை யரகன் முகங்கள் ..... பாரான் 

மன்னன்அரிச் சந்திரன் பொய்கள்சொல் லான்என்ற 

             வார்த்தையைக் கேட்டந்த கௌசிகனும் 	       	31



வீற்றிருந்த விசுவா மித்திரனும் கோபம் 

             மீறி யெழுந்து ஏதுசொல் வானாம் 		        32



பார்த்திருந்தீர் பரப்பிரமா ரிசியே - அவன் - 

             பாலன் அரிச்சந்திர ராசனுந்தான். 

வாக்கிலே பொய்சொல்லான் என்றுசொல்லி யிந்த 

          மாமுனி சொன்னதைக் கேட்டியளொ	       	33 



சாத்தியென்ற அயோத்தி யாபுரி யில்முதிர்க் 

             காத்தியென்று ரெண்டு தாசியுண்டு 

வீத்திருந்த விசுவாமித் திரனுஞ் சொல்ல 

             வேதமா முனியும் ஏது சொல்வான் 	       	34



சந்திர சூரியர் தெற்கா னாலும் - சத்த 

சற்கருமந் தாளா யெழுந்தாலும் 

இந்திரனே அரிச்சந்திர ராசனும் 

              இயல்பான மொழிகள் தவறானே 	       	35



என்று வசிஷ்டரும் அந்தா றுரைக்க அதுக்கு 

           ஏது சொல்லுவான் கௌசிகனும் 

சென்றவர் வாக்கினால் பொய்சொல்லச் செய்து 

              தீர்க்கமாய் சாட்சியும் விட்டாக்கால் 	       	36



மன்றினிலத் தேவர்கள் தான்அறிய உந்தன் 

             வாக்குனால் சபதம் சொல்லும் பிள்ளாய் 

சென்றுஅரிச் சந்திரன் வாக்கினால் பொய்யாகத் 

           தீர்க்கமாய் சாட்சியும் விட்டாக்கால் 	       	37



மன்றினி லுள்ளபேர் நகைக்கவே... னநூல் 

          வாக்குதப் பாமலே நானருத்து 

நின்ற நிலையில் செய்தவ செல்லாம் 

          நிச்செமாய் உனக்கு ஈந்திடுவேன்		       	38 



நெசமாய்ச் சொன்ன வசிஷ்டரைக் கோசிகனும் 

           எதிர்த்து யேதுசொல் வாராம் 

வாசம் பொருந்தும் அயோத்திமா நகரில் 

            வாழும்அரிச் சந்திரன் வாக்கதினால் 	       	39



தேசமறியவே பொய் சொல்லவே யான்செய்து 

              தீர்க்கமாய் சாட்சியும் விட்டாக்கால் 

ஈசர் அறியவே நீர்சொன்ன சபதம் 

             எந்தனுக்கு அதுஉண் டாகும். 		       	40



அண்டாண் டங்கள் கிடுகி டெனரிஷி 

                  ஆச்சிர மத்தைவிட் டெழும்பினரே 

மண்டலம் புகழும் அயோத்திக்கு வார 

            வழியைக் கூடி நடந்தனரே 		           41



கண்டபெய ரெல்லாம் ஒளித்திடவே நல்ல 

             காரிளை மாதரசன் பயந்திடவே 

குண்டலங் காதில் அசைந்திடவே ராசன் 

             கோட்டை முகப்பினில் வந்தனரே.            42



வாசலில்உள் ளகாவல் காரரே நானொரு 

          வார்த்தை சொல்லுகிறேன் கேளுங்கடா 

ஆசார வாசல் மணிமுகப் பில்ஒரு 

             கோசிக மாமுனி என்றுசொல்லிப் 

பேசுங்கண் ணும்வாயும் மூடுமுன் னேஅந்த 

          ராசனைக் கூட்டியே வாருங்கடா 	           44



நல்லதென் றந்தக் காவலரு மந்த 

          ராச னிடத்தினில் சென்றனரே 

சொல்லுறேன் கேளு மன்னய் யாவே 

            துடுக்கான ரிஷிபோலே தோணுதய்யா 

நில்லாமல் உங்களைக் கூட்டிவரச் சொன்னார் 

            நேச வானே மகாரா சாவே. 	           45



வாரும்பிள் ..... ய் வாசல் காவலரே நம்முட 

            வாசலிலே ரிஷிவந் தனரே 

பாரினில் வேதியர் மாமுனியை நீங்கள் 

            பார்த்தடுத் திரோ காவலரே 	           46



யென்றுசொல்லி ராசன்தான் எழுந்து 

            ரிஷியின் திருப்பாதம் அடிதொழுது 

இன்றெந்தன் பாதம் கண்ட பொழுதே 

           இயல்பாகவே காட்சியும் பெத்தேனய்யா           47 



தேடிப்போனதெய்வம் எதிராகவே வந்து 

              தெரிசிக்கக் கொடுத்தது போல் 

முடவந் தலையிலே கெங்கை குதித்தாற்போல் 

           மோட்சத்தை நானும் அடைந்தேன் அய்யா 	48



பாதம் பணிந்திடும் மார்கருக்கு ரிஷி 

           பக்கமொரு வெண்ணீறு தான்தரித்து 

நீதம்தப் பாமலே ராசரீகஞ் செய்து 

            பேதகம் வாராமல் வாழ்ந்திருப்பீர்	           49 



உன்திருப் பாதத்தைக் கண்டபொழு தேவந்த 

           ஊழ்வினை யெல்லாம் தீந்தே னய்யா 

வந்திடுஞ் சேதியை இன்னதென்று 

           வகையாய் எனக்கு அருள்புரிவீர் 	           50



வந்தோ முந்தனைக் காணவென்று பின்னும் 

                மனதிலொன்றை நினைத்து வந்தோம் 

சிந்தையும் மெத்தக் களிகூர்ந்து வேள்விச் 

           சிலவுக்குப் பிச்சை கேழ்க்கவந்தோம்.           51 



தேசிகரே யெங்கள் மாமுனியே வேள்விக்கிச் 

            செல்லும் பொருளதைச் சொன்னாக்கால் 

காசலை யாக்கிவனந் தருவேன் எங்கள் 

             கர்த்தரே விசுவாமித்திரரே. 	           52



பத்தனே நானுஞ் சொல்லக் கேளுமிப்போ 

           பணம்மெத்த வென்று சித்தம் நோக்காதே 

புத்தி யாகவே வேள்விப்பிச் சைக்கிப்போ 

            சித்தம் மகிழ்ந்துநீ தருவாய். 	           53



ஆனையின் மீதிலே ஆளேறிக் கவண்கல் 

           எறிந்த உயரம் செம்பொனுந் தானும் 

தான்எனக்குக் குமித்துப் பணிந்தாக்கா லிப்போ 

              நானே யுனக்கு வளந்தருவேன். 	           54



அந்தப்படி அரிச்சந்திரனும் அவர் 

            சொல்லிய ஈவுப் படியாக 

சந்தத மான திரவியத்தை மன்னன் 

            தானே குவித்தானே கண்குளிர 	           55



மன்னவனே அரிச்சந் திரனே பணம் 

             பின்னுடனே வாங்கிக் கொள்ளுகிறேன் 

இன்னமும் உந்தன் வசத்திலே தான்வட்டி 

           யில்லாக் கடனாக வையும் பிள்ளாய்            56



நல்லதென்று அரிச்சந் திரனும் முனி 

           சொல்லிய வார்த்தை பிசகாமல் 

வல்லவி மாமுனியைத் தொழுது ராசன் 

            வானர மனைக்கி யேகினனே 	           57



கோபமதாய் அந்தமா முனியும் ரிஷி 

          ஆரணியந் தன்னில் சென்றனரே 

தேவர்சபை தன்னில்வாய் கொள்ளாத வார்த்தை 

           செப்பியே வந்ததுக் கென்னசெய்வோம்           58 



கேட்க்கும் முன்னே பணமும்தான் கொடுத்தான் 

           சென்னலதாக் கிவிளைந்த மகத்துவத்தால் 

வாக்கிச் சாரமாக சென்னல் அழிக்க 

           வனத்தில் மிருகம் உண்டாக் கினரே.            59



ஆளிகள் சிங்கம் ஒருகோடி புலி 

            யண்டண் டங்களில் இருகோடி

 கூளிகள் சாரை யொருகோடி யெலி 

            கொக்கு முக்கோடி படைத்தனரே.	           60 



பன்றியள புவ்வாய் இருகோடி பல 

             பறக்கும் பட்சிகள் முக்கோடி 

அன்றிலச் சிற்கி யொருகோடி கென்ன 

              லழிக்கும் தாறா யிருகோடி	           61 



தேளுடன் நட்டுவாக் கிளியு மாயதில் 

                சேர்ந்திடும் பத்துக்கால் பூச்சியுமாய்க் 

கோளான் வட்டப் பாச்சா ளையுடன் முனி 

           கொய்த்தன னேகம் படைத்தனரே.            62



இந்தப் படிமாய் வனத்தில் மிருகங்கள் 

            ஏகமாய் சென்னல் அழிக்கக் கண்டு 

கொந்தலருங் கடியா னவரும் 

           கொத்தவ னிடத்தில் வந்தனரே. 	           63



மன்னவரே அய்யா ராசாவே எங்கள் 

            வானம் பயிர்சென்னல் முதலாய் 

தின்று அழிக்குது மாமிருகம் நாங்கள் 

             மன்னவனே யெங்கும் போவோ மய்யா.           64 



என்னமொழி சொல்ல வந்தீர்காண் 

            இயல்பான குடியான பேர்களேதான் 

சொன்னமொழிப் படிநாளை யதையற்றில் 

          சென்னல் அழித்த மிருகங்களை	           65 



நாழிகை செல்முன் யாளிகள் சிங்கத்தை 

            நம்முடைய மாமுனி தன்னருளால் 

வாளிக்கு இரையாக நானிடுவேன் உங்கள் 

           வாகான தேசத்துக் கேகிடுவீர். 	           66



மன்னவன் அரிச்சந்திரன் சொன்னதைக் கேட்டும் 

              வாகான தேசத்துக் கேகினரே 

சொன்னமொழி தவறாத மன்னன் செடி 

             சூழ்ந்த வனந்தனில் சென்றனரே. 

மன்னவர் செக்கள் எல்லோ ருக்கும் 

           மகராசனே மகிழ்ந்தா பரணம் கொடுத்தாரே	67 



செக்க மகிழ்ந்து இருக்கின்ற வேளையில் 

             மாமுனிவர் மெத்த கோபங் கொண்டு 

கோசிக மாமுனி பன்றியைத் திஷ்டித்து 

              ராசன் தளத்திலே யேவிவிட்டு 	           68



மண்டல மெல்லாம் அதிர்ந்திட வேவர 

            நச்சத் திரமெல்லாம் உதிர்ந்திடவே 

அண்டரங்கள் ஓடி ஒளிந்திடவே 

            அரிச்சந்திரன் முன்னே யெதிர்த்ததுவே            69



பன்றியைப் பார்த்து அந்த மன்னவனும் 

              திடங்கொண்டு மண்டலங் குலுங்கிடவே 

ஒண்டிய தாகவே மண்டி கொண்டு 

           அந்தப் பன் றியைக்கொன் றுளக்கினரே            70



வாசம் பொருந்திய கோசிக மாமுனி 

            தேசிகர் முன்னம் போய் இறந்ததுவே.            71



மாலைகள் கீழே புதைந்திட வேமுனி 

             விழிகள் ரெண்டும் சிவந்திடவே 

சிலைபோலே ரெண்டு பெண்களைத் தான்ரிஷி 

          சீக்கிர மாகப் படைத்தனரே. 		           72



பெண்களைப் பார்த்து அந்தமா ரிஷியும் 

             மன்னன் அரிசந்திரன் ராசனைத்தான் 

உங்கள் வசத்திலேமை யல்கொள்ளும் படியாக 

           உபாயங்கள் செய்து வந்தாக்கால் 	           73



என்னுடைய தவசில் பாதி யுங்களுக்கு 

             ஈகுரேன் என்று அனுப்பினரே 

மன்னன் அரிச்சந்திரன் கோட்டைமுன் பாகவே 

           பாண பெண்களும் தோன்றினரே. 	           74



கண்டவர் தானும் மயங்கி விழுந்திடக் 

          கல்லும் மெழுகாய் உருகிடவே 

மண்டலம் போற்றுமரிச் சந்திரன் முன்னே போய் 

           மாதர் எதிராய்நின் றாடினரே. 	           75



சேனை பதாதிகள் சூழ்ந்திருந் தோரந்த 

           ஸ்திரீகளைக் கண்டு மயங்கிடவே 

தானே உத்தராப் பிருதிகள் பேசின 

           சத்திய கீர்த்தி மயங்கிடவே. 	           76



ஆடின பெண்களைப் பார்த்தரிச் சந்திரன் 

அதிகசந் தோஷ மாச்சுது வென்று 	           77



வாருங்கோ அயோத்தி மன்னவ னேவெகு 

           மானத் துக்கோ உம்மிடத்தில் வந்தோம் 

சேருங்கா ணும் எங்களை நீர்தானு மிப்ப 

            சேர்ந்திடு பள்ளி யறை தனிலே 	           78



ஆவி பதறியே மன்னவ னும் அடா 

            மந்திரி யிங்கே வாரும் பிள்ளாய் 

பாவிக ளாகிய அன்னையரை யிப்ப 

           பத்தும் பிள்ளாய் கோட்டைக் கப்பாலே            79



வாசமதாய் ரெண்டு பெண்களையும் மந்திரி 

               வாசலுக் கப்பாலே தள்ளிவிட்டான் 

கோசிக மாமுனி தேசிகன் பாதத்தில் 

           வேசை அலறி விழுந்தாளே 		           80



என்னத்தைச் சொல்லுவோம் முனியே எங்கள் 

           ஈசுவரரே விசுவாமித்திரரே 

மன்னவன் எங்களைத் தாயென்றான் பின்னும் 

             வசைகள் சொல்லியே வைதானய்யா            81



பாடினோமே கல்மெழுகா யுருகிடப் 

                 பார்த்திருந்தோ ரெல்லாந் தான்மயங்க 

ஆடி னோமே வெகுமோ டியதாய் 

           அரிச்சந்திரன் நெஞ்சுரு கலையே 	           82



விந்தையதாய்ப் பெண்கள் சொன்னதைக் கேட்டந்த 

           விசுவா மித்திரர் கோபங் கொண்டு 

மந்திரத்தால் அந்த மன்னவ னைஉயிர் 

            மாய்க்க வேணுமென்றே கினரே 	           83



வாரும்பிள் ளாய்வாசல் காவலரே உங்கள் 

            மன்னவனை யிங்கே கூட்டி வாடா 

சீருடன் காவல் காரர்கள் சென்றந்தந் 

           தீரனைக் கூட்டியே வந்தனரே வந்து           84 



பாதத்தில் வீழ்ந்தடி பணிந்தா னந்தப் 

பாவிவிசு வாமித்திர னேது சொல்வான்           85 



கோபமதாய் முனிரெத்தின கிரீடத்தைக் 

           காலாலே எட்டி உதைத்திடவே 

காவலான அரிச்சந் திரனும் ரிஷி 

            பாதத்தைக் கண்ணில் வைத்துக் கொண்டு 	86



மாணிக்க கால்பட்டுப் பாதங்கள் நோகுமே 

            மாமுனியே அய்யா கௌசிகனே 

ஆணிப் பொன்னான கிரீடம் பட்டுந்தன் 

          அடியிணைகளும் நொந்திடுமே 	           87



வஞ்சனைகள் என்ன செய்தாலும் கோபம் 

           மிஞ்சியே யென்னை உதைக்கவென்றால் 

நெஞ்சிலே யென்னையுதைக் கொண்ணாதோ அய்யா 

             நீர்தான் சொல்லும் மாமுனியே 	           88



கும்பிடுங் கள்ளா உஞ்சேதி யெல்லாம் இப்ப 

             வீம்பாகவே மெத்த தோணுதடா 

அம்புவியா ளிருவரையும் எனக்காக 

           வேசே ருங்காண் மன்னவனே	           89 



வாசம் பொருந்திய சந்திரமதி நீங்கள் 

            மாறு முண்டான் பெற்ற தாயாரும் 

தேசத்தைக் கேட்டாலும் ஈவதே அல்லாது 

          ஆசையினால் மையல் கொள்வதில்லை            90



மன்னவர் எல்லாரும் சாட்சி பிள்ளாய் 

           வாசால மந்திரி மார்களே நீர்சாட்சி 

சொன்னமொழி தவறாத மன்னன் 

          நன்னகரை யெனக்கு ஈந்தனென்றான்            91



இப்படிச் சொல்லவே மாமுனியு மதுக்கு 

          இசைந்து ராசனும் ஆமெனவே 

கற்புடைய சந்திரமா மதிவந் தங்கே 

                  கர்த்த னிடத்திலே யேதுசொல்வாள்	           92 



மாமுனி கேட்பதோ பெரிது அய்யா 

           மன்னவரே தேசம்தான் பெரிதோ 

தாமசம் இல்லாமல் கோசிகற்குச் சீமை 

           தானம தாகவே ஈயுமென்றார்	           93 



அந்தப்படி அரிச்சந்திரனும் நல்ல 

            அயோத்தி யாபுரித் தன்முதலாய் 

சிந்தை மகிழ்ந்தங்கே கோசிகற்கு ராசன் 

           சீமையெல்லாம் தானம்செய் கின்றானே            94



தேசிகரே அய்யா மாமுனியே யெந்தன் 

            தேசங்களைத் தானம் பண்ணிவிட்டேன் 

வாசினை யாகவே நாங்கள் எல்லாம்வன 

           வாசம தாகவே போறோம் அய்யா 	           95



பொய்சொல்வே னென்றுதாஞ் சொல்லவந் தாலுந்தன் 

          புத்தியும் போமே முன்னாள் தனிலே 

கைவச மாகவே யுன்னிடத்தில் பொன்னைக் 

           கட்டி யளக்காமல் வைத்தனடா 	           96



சத்து நேரத்துலே அந்தப்பணந் தன்னைக் 

          கட்டியே அனேகமாய் வைத்துவிடு 

அத்தனே விசுவா மித்திர ரென்று 

                 ஆன தவணையை வைத்தாக்கால் 	           97



சத்திய வாக்கு தவறாமல் பொன்னைக் 

          கட்டியே அனேகமாய்த் தாரெனய்யா 

பத்தியதாய் நாற்பத் தெட்டு நாளுக்குமேல் 

                  பாங்குடன் பொன்னை நீகுடுத்தால் 	           98



மிச்சம தாகவே மாமுனி சொல்லவும் 

          வந்த அரிச்சந்திரன் சம்மதித்தான் 

துச்சன னாகிய நச்செத் திரனை 

           யிச்சணந் தன்னில் அனுப்பினரே 	           99



குட்டியூ கையனில் தான்பிடித்து நல்ல 

          சீறு சந்தனம் பூசிக் கொண்டு 

நட்டனை யாகக் குதித்துக் கொண்டுகுட்டி 

            நச்செத் திரனும் தோன்றினனே 	        100



அண்டாண்டங் கிடுகி டெனமுனி 

                 ஆசிரமந் தன்னில் அடிபணிந்து 

மண்டலத்தை யாளும் மன்னவன்பின் னேபோய் 

          வாங்கிக் கொண்டுபணம் வாரும்பிள்ளாய்         101



சிந்தைகளி கூர்ந்த மந்திரியும் அந்தச் 

            சிறுவ னாகிய லோகிதனும் 	        102



உய்யவே அயோத்தி யாபுரிப் பட்டணம் 

          ஊரி னுள்ளோர் அழுதிடவே 

வையங்கள் எல்லாம் அய்யகோ வென்றிட 

                  மன்னன் நகரைவிட் டேகினனே 	        103



நாடிழந்து நகர்தா னிழந்து ராசன் 

            சித்திர சிம்மாசனம் தானிழந்து 

கானகம் தன்னிலே மன்னவன் பட்டிடுமக் 

       கதையைச் சொல்லுகிறேன் கேளும் பெண்ணே	104 



போடாவென் றெட்டி மேலடிப்பான் அந்த 

          ராசன் பதறியே தான்துடிப்பான் 

வாடாஎன் பணத்தைத் தாடா வென்று 

           மன்னன் கையில்கிட்டி கட்டினனே         105



வாசினை யுள்ள மறையவனே யெங்கள் 

                 வாய்முனிக்கு வாய்த்த தூதுவனே 

காசி நகரில் போன வுடன்பணம் 

                 கட்டியே ரொக்கமாய்த் தாரெனய்யா         106



நல்லது சீக்கிரம் வாருங்க டாவென்று 

                 பல்லைக் கடிந்து நடந்திடுவான் 

நில்லடா நானென்று சொல்லுகிறேன் என்று 

           நெத்தியில் கல்லையும் வைத்திடுவான்         107



மங்கையரும் சந்திரமா மதியும் வாசல் 

           மந்திரியும் சிறுலோ கிதனும் 

எங்கள் கையில் கிட்டி போடுமென்று 

            ஏங்கி யழுதவர் தான்புலம்ப 	        108



சிந்தைகள் நொந்து தவித்திடவே 

                 சந்திரமா மதிநின்று புலம்பிடவே 

இந்தப் படியாய் வனங்களெல் லாம்விட்டு 

          ஏழாம் வனத்திலே தான்நடந்தார் 	        109



ஏழாம் வனத்தில் நடக்கும் அதிசயம் 

          இன்பமாய்ச் சொல்லுறேன் கேளும் பெண்ணே 

சாதமும் நூறுவகைக் கறியும் இப்பச் 

                 சணிகந் தன்னிலே வேணுமடா 	        110



சொன்னதைக் கேட்டந்த லோகிதனும் பிச்சை 

          சனம்மா புரியிலே தானெடுத்து 

நன்னய மாகிய அன்னம் சமைத்து 

                  மன்னன் பசியை அமத்தினரே 	        111



சாதங்கள் சாப்பிட்டு இளைப்பாறிக் காசி 

                 நகரையே தேடிப் போம்பொழுது 

நீதிவானாம் அரிச்சந்திர ராசனையே 

                 ஏது காரணம் செய்வானாம் 		        112



பாலும் பழஞ்சோறும் சாப்பிட்டது 

           நேக்கு வேர்ப்பதாக யிருக்கு 

தடா காலுகள் மெத்தவும் நோகுதடா 

          தோளிலே தூக்கிக்கொள் மன்னவனே        113 



சொன்னபடி யெல்லாம் கேட்கிறே னந்தச் 

          சொல்பிறழா மன்னனுந் தான்குனிந்தான் 

மன்னன் அரிச்சந்திரன் தோளிலே கோசிக 

           மாமுனி தூதுவன் ஏறினன் 		        114



கருமேகம் போல்மழை தான்பொழிய 

          நல்லகப் புகழெல்லாம் தழைத்தேற 

யேறேரும் ராசன் அரிச்சந்திரன்தோள் 

                 இசைந்த நட்சத்தி னேறிடவே 	        115



காசியில்வாழ் விசுவ நாதா நான்செய்த 

          கருமங்கள் நீரும் பொறுக்காமல் 

தூசளித்த தூதன் ஒப்புவித்தீர் 

          காசியில் மேவிய ஈசுவரனே		        116 



மைக்கண் மடமாது தானழுக அந்த 

           மந்திரி முன்னே புலம்பிவர 

மிக்கவே மேகம் அதிர்ந்திட்டாப் போலேதான் 

                  அக்கினி ஆறு குறுக்கிட்டதே 	        117



பத்தி வருகுது அக்கினியா றுவிசுவா 

           மித்திர னிடத்துக்குப் போறேன்டா 

பத்துலெச்சங் கோடி பொன்னமக்கு நீதான் 

           கைக்ககூலி யாகவே கொடுத்தால்	        118 



மிக்கவே நானும் நடப்பனென்று சொல்ல 

            கையிலே கூலி தரோமென் றுரைத்தார் 

மைக்கண் மடமாது முன்நடக்க அந்த 

            அக்கினி யாறு வழிவிடுமாம் 	        119



விந்தையாக வோஅந்த ராசனுந் தானந்த 

          மந்திரியைப் பார்த்து ஏதுசொல்வான் 

சிந்தைகளி கூர்ந்த மந்திரி யேஒரு 

          செய்திநான் சொல்லுகிறேன் கேளும் பிள்ளாய் 	120



அக்கினி யாத்தங் கரைதனிலே சத்திய 

            வாக்கு தவறாமல் தானிருந்தால் 

மைக்கண் மடமாது எந்தனுக் காவது 

           மரண காலத்தில் வாவென்று சொல்லி         121



பேசின வார்த்தை இகழாத சத்திய 

          கீர்த்தியை ராசன் அனுப்பிக் கொண்டு 

கோசிக மாமுனி தன்னருளால் காசிமா 

          நகரில் வந்து சேர்ந்தனரே 		        122



வாசினை யாகவே தானம் பண்ணிக் 

                 காசி யீசுவரர் கோவில் சுற்றிவந்து 

பூசையதாய் அபிஷேகம் நைவேத்தியம் 

                  புகழ்ந்து பார்த்து மனமகிழ்ந்து	        123 



கர்த்தன் விசுவேசர் பாதம் பணிந்தந்தக் 

           கற்புடைய மாதுபாதம்பணிந்து 

பத்து தெருக்களுந் தான்கடந்து 

           பதிவான தெருவிலே வந்தனரே 	        124



மித்திர னானநச் செத்திரனுங் கோவித்து 

            உத்தமன் கையினில் கிட்டிகட்டி 

இத்தெரு வினில்உந்தன் பத்தினி மாதை 

           எல்லோரும் அறிய விலைகூறும் பிள்ளாய் 	125



ராசன் மனதுகலங் கிடவேசந் திரமாமதி 

           ராசனைத் தண்டம் செய்து 

வாசகனே யெந்தன் ஆசைக் கணவரே  

          வாய்திறந்து விலை சொல்லுமய்யா         126



அய்யகோ சந்திர மாமதியே மனம் 

            ஆறுமோ காப்பு நிலைநிறுத்தி 

வெய்யவன் மாமுனி பொன்குடுக்க 

                  விலைகூறுகிறேன் ஊரி லுள்ளோரே         127



காசி நகரில் உள்ளோரே யெந்தன் 

           கண்மணி யைவிலை கொள்வீரோ 

வாசினை யான மலரணியுஞ் சந்திர 

           மாமதி யைவிலை  கொள்வீரோ 	        128



சென்மத்தில் பிரியாத பசுங்கிளியைச் 

            செய்யிழை யைவிலை கொள்வீரோ 

அன்புமொழி வளர்பெண் அணங்கை அடியாளன் 

           சந்திர மதியைவிலை கொள்வீரோ 	        129



கோசிக மாமுனி பொன்குடுக்க விலை 

             கூறுகிறேன் செட்டி வர்த்தகரே 

காசி நகரில் உள்ளோரே 

           சந்திர மதியைவிலை கொள்வீரோ	        130 



மட்டடங்கா யானைமீ தேறி கவண் 

           வாங்கி வீசுர பொன்குடுத்து 

பட்டணந் தன்னில் உள்ளோரே யெந்தன் 

                  கட்டழகி தன்னைக் கொள்வீரே 	        131



திங்கள் மும்மாரி பொழியும் அயோத்தியில் 

            செங்கோல் இழந்துநான் வந்ததனால் 

கங்கை குலத்தில் உதித்தோரே 

            சந்திரமதி மங்கையைக் கொள்வீரோ         132



சத்திய வாக்குத் தவறாமல் விசுவா 

            மித்திரர் செம்பொன்னுக் கீடாக 	        133



நாடிழந்தேன் நகரம் தானிழந்தேன் கொலு 

           ரெத்தின சிம்மாசனம் தானிழந்தேன் 

பேரிழந்தேன் ஊரிலுள் ளோரே எந்தன் 

           பெண்கொடி யைவிலை கொள்வீரோ         134



விலைகூறி யேதான் பேசி அந்த 

              வேதியர் வீதியில் வருகையிலே 

தலையில் கொம்புபோல் நாமங்கள் சாத்தியே 

           காளகண் டய்யனும் தோன்றினனே         135



கோதா புரியில் ....த்தானஞ் செய்துநல்ல 

           குழைந்த சந்தனம் பூசிக் கொண்டு 

தீதா சிடதித் தோமென் றாடிய 

           திம்மா பட்டரும் வந்தங்கே தோன்றினரே         136



ராமரா மாவென்று சொல்லிக் கொண்டு 

              நல்லாய் நரைத்த தாடியும் மீசையுமாய் 

சோமசெயம் ராமசெயம் என்று சொல்லி 

          திம்மா பட்டரும் தோன்றினரே	        137 



ஆரு பிள்ளாய் தெருவினி லேதான் 

            அரிவை யைவிலை கூறுகிறாய் 

ஊரென்ன பேரென்ன சொல்லும் பிள்ளாய் 

           இந்தக் காரிழை யைவிலை கொள்வதற்கு        138 



நானிருக்கும் தலம் அயோத்தி யென்பேர் 

           அரிச்சந் திரனய்யா வாள் 

முனிகோ சிகர்பொன் குடுக்க சந்திர 

            மாமதியை விக்கவந் தேனய்யா	        139 



வையக மெல்லாம் புகழும் அயோத்தியில்  

             வாழ்ந்திடும் சத்திரிய மன்னவனே 

செய்யிழை யாளைநாம் வாங்கிக்கொள் வோம்விலை 

            சீக்கிர மாகவே சொல்லும் பிள்ளாய்         140



ஆனையின் மீதிலே ஆளேறிக் கவண் 

           கல்லெறிந்த உயரஞ் செம்பொன் 

தானே குமித்து முரியெழுத எந்தன் 

                  சந்திர மதிவிலை தான்சரிதான் 	        141



அந்தப் படியே பணமும் தாரேன் வீட்டி 

          லருவை செய்யிற வேலையைக்கேள் 

மந்தையில் சாணங்கள் தான்பொ றுக்கி 

           மதுக்கொள் ளாமல் முட்டை தட்டவேணும் 	142



நிதம்பத்துக் கோட்டைநெல் குத்த வேணும் 

          நித்தம்கத் தரிக்கொல்லை குத்தவேணும் 

அத்துகள் தப்பாமல் ஆயிரம் நாற்றுக்களைத் 

           தினமுந் தண்ணீர் வார்க்கவேணும் 	        143



திட்டமுடன் பதினேழரை நாழிகை 

              செல்லும் வேலைகளை வாங்கிக் கொள்வேன் 

எட்டுநா ளைக்கு முன் காச்சின கூழையும் 

             அட்டிப் பண்ணாமல் குடிக்கவேணும்        144 



என்றைக்கு முன்விடிந்து போகாமல் 

                  எழுந்திருந்து வேலை செய்யவேணும்         145

இந்தப்படி யெல்லாஞ் செய்வாளோ என்றுதான் 

          ஏங்கி அரிச்சந்திரன் அழுக 

சிந்தை கலங்கி ராசனுக்குச் சந்திர 

            மாமதி தேறுதல்கள் சொல்லி 	        146



மறையவர் கழுமத்தான் அறிய வில்லை 

           வாங்கிக்கொள் ளும் அய்யா மன்னவனே 

இறையவன் அரிச்சந் திரனும் உரியெழுதி 

            கையினி லீந்த பின்பு 		        147



பாலனையும் சந்திரமா மதியையும் அங்கூந்தல் 

            பத்தி யிழுத்து அடித்தனரே 

வேலைக்கு வாடி வெள்ளாட்டி யென்றுசொல்லி 

            மெத்த மனங்களும் நொந்திடவே 	        148



செந்திரு வாகிய சந்திர மாமதி 

            தீயின் மெழுகு போல் தான்உருகிச் 

சிந்தை கலங்கியே ராசனிடம் வந்து 

          சந்திர மாமதியும் அழுகலுற்றாள்	        149 



முன்னமே செய்த குறையிதுவோ 

          பிருமதேவன் எழுத்தின் படியிதுவோ 

மன்னவரே என்னசெய் வேனென்று சந்திர 

                  மாமதி கண்ணுநீர் தான்சொரிய	        150 



சிந்தை கலங்கி அரிச்சந்திர ராசனுந் 

          தீயிலிட்ட மெழுகு போல் உருகி 

சந்திர மதியையும் தான்பார்த்து அரிச் 

                சந்திரன் கோவென் றழுகலுற்றான் 	        151



நட்டாத்துக் கோரைபோ லானேனே இப்ப 

          நடுக்கடல் துரும்பாகி னேனே 

பட்டபகல் தீபமா னேனே எந்தன் 

          பைங்கொடியே சந்திரமா மதியே 	        152



கலையிழந்த மானம் போ லாணேனே இப்ப 

          கன்றிழந்த பசுவாகி னேனே 

விலைய தாகிய மாமறையோர் சொன்ன 

        வேலைகள் செய்யநான் போறே னய்யா         153



திங்கள் மும்மாரி பெய்யும் அயோத்தியில் 

                  செங்கோல் தழைத்தவர் வாழ்கவென்று 

மங்கையரே சந்திரமா மதியே சத்திய 

                  வாக்குத் தவறாமல் வேலைசெய்வாய்         154



வீரமுடன் மறையோ ரெழுந்து எந்தன் 

             வேலையைத் தாமதம் பண்ணுகிறாய் 

நேரிழையே இங்கே வாடி யென்று 

            பச்சைப் பாலகனை யெட்டித் தானடித்து         155



சிந்தை கலங்கியே சந்திரமதி அரிச் 

          சந்திர ராசனைத் தான்பார்த்து 

விந்தைய தாகமறை யோனுக்கு வேலை 

            தந்திர மாகவே செய்தனளே	        156 



பட்சமுடன் அந்தநெட் சந்திரன் பாதத்தை 

           இச்சையுடன் பணிந்து ஏதுசொல்வான் 

உச்சித மான அந்த அயோத்தியாபுரி 

            உசந்த கோசிகர் தன்னிடத்தில் 	        157



சத்திய வாக்குத் தவறாமல் அப்பணம் 

          தந்துவிட் டானென்று சொல்லுமய்யா 

பத்துலெட்சங் கோடிபொன் னையுமே உங்கள் 

           பாட்டன் கொடுப்பானோ சொல்லு பிரட்டா 	158



கக்கிசமன் பரியந்திர மாயுரிப்பேன் இப்ப 

           அவசியமா யுன்னுட லைவித்து 

அசட்டை பண்ணாம லெந்தன் பணத்தை 

                  அரைக்கணந் தனிலே நீகுடுடா 	        159



சொன்னபடி நிசமாகும அய்யா ரிஷி 

           தூதுவரே எங்கள் வேதியரே 

நன்னகர் காசிநகர் தனிலே இப்ப 

          நானே விலைப்படப் போறே னென்றான்         160



கோசிகன் தூது நச்சந்திரன் கடனுக்கு 

                  வீதியி லேவிலை கூறினனே 

காசிமா நகரிலுள் ளோரே என்னை 

          வாசனை யாய்விலை கொள்வீரே	        161 



சத்திய வாக்குத் தவறாமல் அத்தூது 

            நட்செத் திரீகன் பணமுங் கொடுக்க 

இத்தெரு வினிலுள் ளோரே என்னைப் 

                  பெத்தவர் போலவிலை கொள்வீரே 	        162



இந்தப் படியாக ராச னுந்தான் 

          இயல்பான தெருவினிலே கூறுகையில் 

கந்தைத் துணியை யுடுத்திக் கொண்டு 

            கருங்கச்சை யிடுப்பினில் கட்டிக் கொண்டு 	163



தொந்தாமென் றுபறைதான்மு ழங்கமாட் டிறைச்சியுந் 

             தோளிலே போட்டுக் கொண்டு 

விந்தைய தாகவே தன்னம் பாரி 

           வீரசாம்பன் வந்துதோன் றினனே 	        164



ஆரடா இத்தெரு வீதியிலே விலை 

          கூறுகிறாய் வாங்கிக் கொள்ளுகிறேன் 

சீருடனே பணம்இந்தா பிடியென்று 

          மாட்டிறைச்சி யைத்தோளி லேத்தினனே        165 



மாட்டிறைச்சி தோளில் வைத்துக் கொண்டுபறை 

            வீட்டுக்கு ராசனும் ஏகினனே 

ஊட்டி வளர்த்திடும் என்தாயே வீட்டில் 

            வேலைக ளுண்டானால் சொல்லுமம்மா         166



வேலையைச் சொல்லுகிறேன் என்று சொல்லி 

                  வீரசாம்பன் பறைச்சியும் தானெழந்து 

காலமே செத்திடும் கன்றை யுரியென்று 

                  கத்தியைத் தானும் எடுத்து வைப்பதான்         167



சத்திய வாக்குத் தவறாமல் கன்றைத் 

          தானுரிக்க கையில்தான் அறுத்தான் 

சித்தம் கலங்கிட ராசனுந் தானந்த 

                 தேவி பறையனும்வந் தேது சொல்வான்         168



முன்னும் பின்னும் மாடறுத்த தில்லையோடா 

           இன்னொரு வேலைகள் சொல்லுகிறேன்         169



நல்லது என்றரிச் சந்திரனு மந்த 

          சாம்பன் சொல்லையும் நெஞ்சில் பயமாக 

வல்லமையால் சுடுகாடு தன்னில் மன்னவனும் 

           பாணி அண்டு பண்ணவே 		        170



மன்னவனும் அந்தப் பாணி தன்னில் 

                  உசக்கேறி யிருக்கின்ற வேளையிலே 

என்ன நினைவுதான் வந்திடுமால் 

           இயல்பான அரிச்சந்திர ராசனுக்கு	        171 



முன்னமே அயோத்தியா புரியில் ரெத்தின 

          சிம்மா சனத்தில் கொலுவிருந்தோம் 

அந்நகர் போகாது இக்கொலுக் கென்று 

          மன்னவனும் அங்கோத் திருந்தான்	        172 



விந்தை யாகவே மாம றையோன் 

                 வீட்டில் மைந்தனும் சந்திரமா மதியும் 

சிந்தை கலங்கியே வேலைகள் செய்திடும் 

              தீவினையைக் கேளும் தோழிப் பெண்ணே         173



நெல்லைக் குத்தென்று அடித்திடுவான் வாயால் 

                 சொல்லி யதட்டிப் படுத்திடுவான் 

கொல்லைக்குத் தண்ணீர் இறைக்கச்சொல் வானப்பாவி

                 கொட்டத்துச் சாணத்தைத் தட்டச் சொல்வான் 	174



வீட்டுக்குத் தண்ணீர் எடுத்துவா வென்பான் 

        அப்பசு மாட்டுக்குப் பில்லறுத்தா வென்பான் 

காட்டில் விறகு விற்கவென்று பூசை 

           மாட்டிடுவா னந்தப் பாலகனை 	        175



இந்தப்படியாகவே வேலை செய்து 

                  இயல்பாகிய சந்திர மாமதி மகனும் 

சிந்தை கலங்கி இருக்கின்ற வேளையில் 

                  வந்தந்தப் பாப்பானும் ஏது சொல்வான்         176



வாடி வெள்ளாட்டி யுன்மகனை இப்ப 

          ஓடி காட்டினில் சீக்கிரமாய் 

தேடித் திரிந்து விறகொ டித்து 

          தெர்ப்பை கொண்டுவரச் சொல்லடிநீ        177 



ஆண்டுமை தொண்ட நாயகனே யுங்கள் 

                  ...யான பசிமெத்தக் கடினம் அய்யா 

கூளில்லாத் தண்ணீரை ஊத்தச் சொல்லி 

          தெர்ப்பை கொண்டுவரச் சொல்லு வேதியரே	178 



என்னடி வெள்ளாட்டி சக்கந்தம் பேசுகிறாய் 

          சொன்ன மொழிப்படி கேளாமல் 

தண்ணீர் இவன்பொற் பாதைமே லுண்டென்று 

           சொன்னென்று போகச் சொல்லடிநீ         179



இந்தப்ப டியாக உரைத்திட வேமகன் 

           சந்திர மதியைச் சரணஞ் செய்து 

சிந்தை மகிழ்ந்து சிறுவருடன் காட்டில் 

             தேடி விறகுக்கு ஓடினனே 		        180



கர்ப்பினை யாக விறகொடித் துத்தன் 

            பாலக ரிடத்திலே ஏதுசொல்வான் 

தெர்ப்பை கொண்டு வாரேன் என்றுசொல்லி 

          சிறுலோ கிதனும் பெருங்காட்டில் சென்றான்	181 



சின்ன வனங்களுந் தான்க டந்து 

          சிறுலோ கிதனும் பெருங்காட்டில் சென்றான் 

வர்ண மலையிலே தானேறி அப்பாலன் 

                  வளர்ந்த தெர்ப்பையைக் கண்டிறங்கி         182



வாசனை யாகவே தெர்பையைக் கொய்தான் 

           அந்தக் கோசிக மாமுனி சோதனையால் 

பேசின வாக்குத் தவறாமல் அக்கரு 

           நாகம் எழுந்து கடித்ததுவே 		        183



சோதனையால் பாம்புதான் கடிக்க சிறு 

          லோகிதனும் தரைகீழ் விழுந்தான் 

வேதனையால் பாரிற்றான் புரண்டு கொஞ்சம் 

           ஏதோ நினைவுவந் தேது சொல்வான்         184



பாம்பு கடித்தங்கு நாமிறந்தால் நம்முடைய 

                  தாயாருக்கு யாருசொல்லப் போறார்கள் 

மாமரந் தன்னில் இறந்தாக் கால்சிறு 

          வங்கணத்தார் சொல்வா ரென்று சொல்லி         185



ஓடியே காடுவனங் கடந்து சிறு 

           பாலகர் தன்னிடம் போய்விழுந்தான் 

வாடி விழுந்திடும் பாலகனைத் தூக்கியே 

          வாய்திறந்து சொல்லுமென் றுரைத்தார்        186



பிறந்தேன்நான் அயோத்தி யாளவென்றிப்ப 

          பெத்த வர்கள் முகம்பா ராமல் 

இறந்துபோ றேன் நானிவ் வனத்திலே தாய்க்கு 

              இயம்பு வீர்களென் அண்ண மாரே         187



தேசங்கள் காசிநகர் வாழ்க குரு 

                 வாகிய வசிட்டர் தான்வாழ்க 

கோசிக மாமுனிதான் வாழ்க தந்தை 

                  தாயர் தினம் வாழ்கவென்று 		        188



வேதியன் சுகமாக வாழ்க வென்று 

                  சிறுலோகித னச்சீவன் இறந்ததுவே 

சேதிகள் சொல்லவே வேணும் என்று 

               சிறுபா லகரும் மாநகர்க் கேகினரே 	        189



சிந்தை கலங்கியே சந்திர மதிசிறு 

           மைந்தனைக் காணோமே என்றே மதிமயங்க 

விந்தைய தாகவே தான்கடந்து பாலர் 

           சந்திர மதியிட மேதுசொல்வார்	        190 



ஏகமாய்ச் சென்று விறகொடித் தப்பால் 

          எல்லோரும் மாமரம் வந்திருந்தோம் 

வேகமாய் நாடி தெர்ப்பைகொய் தானங்கு 

                 கருநாகம் கடித்து இறந்தா னம்மா 	        191



பாலன் இறந்தமொழி கேட்டு மாது 

                கீழே விழுந்து புரண்டழுதாள் 

மேலெல்லாம் மண்ணுகள் தான்புரள சந்திர 

                  மாமதி கண்ணும் நீர் தான்சொரிய 	        192



ஆயன் விதித்தபடி யிதுவோ விரும்மா 

                  அன்றெழுத் துமுரை யென்று சொல்லி 

நாய னிடத்திலே சொல்லிக் கொண்டு 

                 பிள்ளையைத் தேடுவோ மென்றுதான் வந்தாளே	193 



வேதியரை அய்யா- மாமறை யேமகன் 

        விறகொடித்து வனத்தில் பட்டான் 

நீதி யாகவே நான்பார்த்து மனம் 

           ஆறி வருகிறேன் அய்யாவே 	        194



பையன் இறந்தென்ன நஷ்டமடி உந்தன் 

                 பணத்தில் சேதங்க ளுண்டோதான் 

வெய்யினில் வேலைகள் செய்ய வென்றோ 

           சத்தேச யோகம் பண்ணுகிறாய் பெண்ணரசே 	195



வித்துநான் வேலைகள் செய்தாலு மங்கே 

            மெத்தவே யெத்தனை வாங்கினாலும் 

பெத்த வயறுகள் தீயாய் எரியுதே 

          கர்த்தனே யென்னை அனுப்புமய்யா        196 



நீசென்று மண்ணிலேதான் புதைப்பாய் தீயில் 

          நேராக வைத்துப் பொசிக்கிடுவாய் 

நாய்நரி தின்றாக்கால் நன்மை யுண்டு 

          வேலையைத் தாமதம் பண்ணாதே பெண்ணரசே 	197



வேலையைத் தாமதம் பண்ணவே யில்லைசில 

                 காலமே நான்வந்து சேருகிறேன் 

பாலைவன மெல்லாம் தேடி மகனைப் 

                 பார்த்து வருகின்றே னய்யாவே 	        198



அழுது புலம்பின சந்திர மதியை 

                  அடிப்பெனென் றய்யன் துடித்துக் கொண்டு 

பொழுது விடிந்து பதினொன் றுக்கு மேல் 

          போய்வாடி சீக்கிரம் வெள்ளாட்டி 	        199



வேலையைத் தாமசம் பண்ணாமல் 

                  விடியயென்றைக் குமுன்னே வந்துவிடு 

காலமே வேலைக்கு வாரேனென் றுசொல்லி 

                 வேதியன் வீட்டைவிட் டேகினளே         200



கோசிக மாமுனி சோதனை யால்மழை 

        பொழிய இடியிடிக்க கழுமந் தான்திற்        201



சோலை வனத்திலே செல்லும் பொழுது 

          நாலு திக்கு திசையும் தெரியாமல் 

காலி னாலே வழிதான் தடவிச்சிறு 

           லோகிதனைத் தேடித்தான் அழுதாள்         202



தாரணி தன்னையும் தானிழந்து மறை 

          வேதியன் சொல்படி தெர்ப்பை கொண்டுவர 

ஆரணி மான வனத்தி லிறந்திடும் 

           லோகிதனைத் தேடித் தானழுதாள் 	        203



வந்தவன மெல்லாந் தான்தேடி உயர 

          மாமரச் சோலை யருகினிலே 

சிந்தை கலங்கியே சந்திர மதிஅவள் 

          மைந்தனைத் தேடியே தான்அழுதாள்        204 



தேடி யலைந்தந்த மரவடியில் பின்னும் 

                 ஓடியே தேடி வரும்பொழுது 

மாடிழந்த மகன் காலிலே தட்டவும் 

           வாரி யெடுத்து அணைத்தாளே 	        205



அய்யோ மகனே நானென்ன செய்வேன் 

          எந்தன் மேனியெல்லாம் நொந்து தவிக்குதடா 

வையகந் தன்னை இழந்ததல் லாலிந்த 

            மாவனந் தன்னி லிறந்தாயோ 	        206



வெள்ளியி லாயிரம் தீவெட்டி சூழுமே 

                 அயோத்தி யாபுரி நன்னகரில் இப்ப 

கொள்ளிவாய்ப் பேய்வந்து பந்தம் பிடிக்குதே 

                  குமரா இவ்விதிக் கென்னசெய்வேன்         207



சங்கீத மேளம் முழங்குமடா உந்தன் 

             சிம்மா சனந்தன் னருகே 

இங்கித மானமத் தவளை வனமெங்கும் 

            முழங்குதே என்மகனே 		        208



இப்படி வைத்து அழுதி ருந்தால் நாயன் 

           சொல்படி தப்புமோ வென்றுசொல்லி 

கற்புமாது மயான வெளிச்சத்தைக் 

          கண்டு மயானத்துக் கேகினளே 	        209



என்மகனே என்ன செய்வே னென்று 

                  அவனடித்த விறகையும் தானடுக்கி 

மன்னவனை அந்தக் கட்டைமே லேத்தியே 

          மங்கை விழுந்து அழுதனளே 	        210



கூவென்ற சத்தமரிச் சந்திரன் கேட்டந்தக் 

                  கூக்குர லாகுதென்று ஓடிவந்து 

வீரவாகு விறகுகூலி தான்குடுத் துப்பிணந் 

                  தானே சுடுவென்று தானுரைத்தான் 	        211



எந்த னிடத்திலே ஒன்றும் வகையில்லை 

          உந்தனுக்குத் திறம் உண்டு பிள்ளாய் 

சிந்தைகளி கூர்ந்து மைந்தனைத் தகனம் 

          செய்யென்று சொன்னதுக் கேதுசொல்வான்	212 



அழுத்த மாகவே ஒன்றுமில் லையென்று 

                  வழுத்து மாதரசே கேளாய் 

கழுத்துலே தானும் மாங்கிலி யம்அதோ 

          காண்குது நீவிற்றுக் குடுவென்றான்        213 



...னமுங் கற்புங் காணாத தாலியை 

          ஈனப் பறையருங் கண்டு கொண்டான் 

கானகந் தன்னி லிறந்த மகனோடே 

          நானு மிறக்கப் போறே னென்றாள் 	        214



செத்துப் போறேனென்று சொல்லவந் தாயுந்தன் 

          பர்த்தாவின் பேரும் ஊரும் சொல்லுமென்றான் 

இந்தமகன் செத்ததையுஞ் சொல்லிக்கூட 

           இப்பவே செத்துப்போ றேனென்று சொன்னாள்	215 



வாசினை யான அயோத்தி நகர் சீமை 

                  யாண்டஅரிச் சந்திரன் எந்தன் கணவன் 

கோசிகர்க்குச் சீமைதா னிழந்து பின்னும் 

                  குடுக்க வேண்டி யதனாலே 		        216



காசியில் வேதியர் தன்னிடத்தில் விலை 

                  யாகினோம் நானும் மகனுமதாய் 

ஈசனும் எங்களை வித்து விட்டுஅவர் 

           ஏகி னாரே நானறியேன் 		        217



மாட்டிறைச் சியைத்தின்னுந் தான்பற யன்சுடு 

          காட்டிலே தாலியைக் கண்டுசொன்னாய்        218 



இந்தப் படியாகத் தானுரைக்க ராசன் 

          வெந்து தனலாகத் ..... 

சிந்தை கலங்கி அரிச்சந்திர ராசனும் 

            சந்திர மதியைப் பார்த்தேது சொல்வான்         219



வாசினை யானமலர் அணியும் சந்திர 

           மாமதியே யுன்னை விற்றபின்பு 

கோசிகன் தூது நட்செத்திரன் கடனுக்கு 

           நானே பறையன்போ லாகினனே 	        220



செந்திரு வாகிய சந்திர மதியிடந் 

          தீரன் அரிச்சந்திரன் தான்உரைக்க 

சிந்தை கலங்கி யேதான் வரிமனம் 

          நொந்து புண்ணாகவே தான்அழுதாள்         221



முன்னேநான் செய்திடும் தீவினையோ 

          பிருமதேவன் எழுதின படியிதுவோ 

மன்னவா யிப்பாடு பட்டதெல்லாங் கேட்டிரு 

                வைத்தி ருப்பலே தனயஞ் சடலம் 	        222



ஆரணங்கே பெண்ணே ஈசர் கட்டளை 

                 ஆராலே தள்ள முடியுமோதான் 

தாரணி யாளப் பிறந்தமகன் தன்னைத் 

                  தான்வாங்கி முத்தமிட் டேயழுதான் 	        223



பாவி வயத்திலே தான்பிறந்தாய் தெர்ப்பை 

          பாம்பு கடித்து இறக்கவென்றோ 

ஆவி பதறுதே என்ன செய்வேன் 

                  சிறுலோ கிதனே அடாயென் மகனே         224



அயோத்தி யாபுரி எண்ணவொண் ணாத் தேசம் 

          அரசு செலுத்துவா யென்றிருந்தேன் 

வையகமும் தன்னை இழந்ததல் லாலிந்த 

                  மாவனந் தன்னில் இறந்தாயோ 	        225



நாடிழந்து நகர்தான் இழந்து மறை 

            வேதியன் சொல்படி தப்பாமல் 

காடுறைந்து தெர்ப்பை கொய்த விடத்தில் 

          நாகமும் தானே கடித்ததோ யென்மகனே        226 



இந்தப்படி அரிச்சந்திரன் அழுகவே 

          ஏது சொல்வாள் சந்திர மதியும் 

முந்தவே சொல்படி வேலைக்குப் போகவே 

           மைந்தனைக் கட்டைமேல் ஏத்துமய்யா         227



இந்த மொழிகளைச் சொல்லவந் தாய்கூலி 

            ஈயாமல் தகனஞ் செய்தாக்கால் 

சந்திர மதி எந்தன் பெண்கொடியே 

            சத்தியந்தான் தவறிடும் பெண்ணரசே        228 



மாமறையோ னிடம்தன்னில் சென்று கூலி 

                  வாங்கியே சீக்கிரம் வாரும் பெண்ணே 

ஆமென்று சந்திரமா மதியுங் கூலி 

          வாங்கிவா ரோமென்று சென்றனளே         229



கோசிக மாமுனி சோதனை யாலக் 

          காசிராசன் பிள்ளையைக் கழுத்தறுத்து 

வாச மலரணி சந்திரமா மதிவரும் 

            வழியில் கொண்டுவந்து போட்டனரே         230



சந்திர மதியந்தப் பிள்ளை எடுத்தவள் 

        தன்மக னாக்குமென்றே அழுதாள் 

சிந்தை கலங்கியே தானழுதாள் காசி 

           மைந்த கத்தானை மடியில் வைத்து	        231 



வாசினை யான மலர ணியுமக் 

            காசிராசனும் பிள்ளையைக் காணாமல் 

பேசிய சொல்படி தப்பாத காவல் 

          காரரை ராசனும் தானழைத்துப்	        232 



பள்ளி யறையிலே நித்திரை செய்த 

           பாலகனைக் காணோங் காவலரே 

கள்ளனைத் தேடியே இச்சணந் தன்னிலே 

          பிள்ளையைக் கொண்டுவா வென்று சொன்னான்	233 



காவலர் எல்லோரும் ஆமென்று சொல்லியேயப் 

                 பூவனச் சோலையில் தான்நடந்தார் 

கூவென்ற சத்தத்தைக் கேட்டிந்த காவலர் 

           போய்வீழ்ந் தவளைக் கட்டினரே 	        234



கட்டியே ராசனிடந் தனிலே சென்று 

                  வெட்டிப் போடச் சொல்லுமென் றுரைத்தார் 

வெட்டிப்போ டச்சொன்ன காவலரைப் பார்த்து 

                  வேந்தன் உரைராசன் ஏதுசொல்வான்        235 



ஆதி பரம்பரையோ தெரியாது தான் 

            பாலனைக் கொன்றதிவ ளல்லவேதான் 

மேதினியில் கற்பு மொழியா ளேஒரு 

          பாலனைக் கொன்றது நீதானோ	        236 



மைப்படி கடல்சூழ வேஅய் யோனே 

           காசியாளும் மகாராசா வேகேள் 

கைப்பிடி யாகவே கொண்டுவந் தாரென்னை 

                வெட்டிப் போடச்  சொல்லுமன் னவனே         237



இருவகையும் தெரியாமல் சொல்ல மாட்டேன் 

                  என்று ஏகின ராசனுந்தான் 

பருவ மாகிய சிறுவனைக் கொன்ற 

           பாவி யிவளென்று எல்லோரும்	        238 



வாரும் பிள்ளாய் வாசல் காவலரே 

           வீர வாகு தன்னிடம் ஒப்பிவித்துக் 

கூராக நேரே யிருபிளவாய் வெட்டக் 

          கூறினோ மென்று சொல்லென் றுரைத்தார் 	239



காவலர் அந்தப் படியாகக் கூடி 

                  கட்டின கட்டோ டேதான் அடித்து 

ஆவி பதறியே சந்திர மதிவீர  

                  வாகுவின் வீட்டினில் சென்றனளே	        240 



வாரும் பிள்ளாய் வீரவாகு வனேயிந்த 

          நாரியை வாளினால் வெட்டு மென்றார் 

கூறுறேன் நான்சொல்லக் கேளுமய்யா சுடு 

            கொம்பையில் என்னடி யானிடத்தில்        241 



கட்டின கட்டு அவிழாமல் விட்டு 

          வெட்டிப் போடச் சொல்லுமென் றுரைத்தான் 

மட்டில்லா தான்படைத்து மயானத்தை 

                 மன்னவர் கண்டு ஏகிவந் தனரே 	        242



சொன்னார்கள் உன்னுடைய நாய னென்றிந்த 

            மங்கையை வாளினால் வெட்டெனவே        243 



சிந்தை கலங்கி அரிச்சந்திர ராசனும் 

                  தீயிலிட்ட மெழுகுபோ லுருகி 

மந்திரஞ் சேரும் மதியர் செயிப்ப 

          வந்த வகைதனைச் சொல்லுமென்றார்        244 



வந்திடும் தீவினை தன்னையுமே சந்திர 

           மாமதி மன்னனுக்கே தானுரைத்தாள் 

மங்கையரை மும்மாரி பொழிய வென்று 

            முகம்திருப் பிடாய் கிழக்கே முகமாய்         245



எந்தன் குருமுனி தான்வாழ்க 

           தேவேந் திரலோ கமும்தான் வாழ்க 

விந்தைய தாகவே அயோத்தி யாளுகின்ற 

          விசுவா மித்திரர் தான்வாழ்க		        246 



வாசினை யாகவே காசிநக ரம்மேவும் 

          மன்னவனே எந்நாளும் வாழ்கவென்று 

ராசனை நின்று சரணஞ் செய்து 

                  சந்திரமா மதியும் வந்துதா னிருந்தாள்         247



நன்னகர் காசிநக ரம்மேவும் ராசன்  

            பிள்ளையைக் கொன்றமா பாவியென்னை 

மன்னவன் தேவி யென்றெண் ணாமல் 

          வெட்டி வாக்கு நிறுத்துமே எஞ்சாமி         248



பாவினையாய் பஞ்ச பூதத்தை மனதில் 

                உறுதி யாய்த்தான் நினைத்து 

தாலிக்குடை யானென் றெண்ணாமல் வெட்டி 

          சத்திய வாக்கு நிறுத்துமய்யா. 	        249



மைக்கண் மடமாது தானிருக்க ராசன் 

           வாளை யுருவி அசைக்கலுற்றான் 

அக்கினி யாத்தில் இருக்கின்ற சத்திய 

             கீர்த்தியும் ஓடிவந் தேதுசொல்வான்        250 



(குறிப்பு: இந்த அரிச்சந்திரன் கும்மியில் 33ம் (முப்பத்து மூன்று) எண்ணுள்ள ஏடு காணப்படவில்லை. இந்த  
ஏடு விட்டுப்போய் விட்டதோ அல்லது ஏட்டின் எண் மாற்றிப் போடப்பட்டுள்ளதோ என்பது  
தெரியவில்லை ) 



கோசிக மாமுனி பரசுபாரே நானும் 

          குற்றங்கள் செய்திருந் தாலும் 

வாசினை யாகவே கொண்டு பொருத்தி 

           நல்லவ ரானைத் தந்தருள் மாமுனியே         251



மண்டலந் தன்னிலும் உந்தனைப் போலவே 

             வாக்குத் தவறாத நாக்குவன்மை 

கண்டதில்லை உந்தன் சொல்லலங் காரத்தை 

           காரிழையை வெட்ட வேண்டாங்காண்         252



மைந்தனை உயிருண்டாகச் செய்து 

            மாதவசில் பாதி நான்தாரேன் 

எந்தனுக்கு ஈந்த கதியெல்லாம் 

           வாக்கில்லை யென்று சொல்லு மன்னவனே	253 



ஆகட்டும் பாரு முனியே யென்று 

          ஆகாசம் தன்னில் உதித்தெழுந்து 

வேகமதாய் வாளைத் தானுருவி ராசன் 

          வீசிக் குலுக்கி யேதன் ..... சாத்தான்         254



திட்டம தாகவே மங்கை கழுத்தினில் 

            தீரனும் ஓங்கி வெட்டிடவே 

கட்டுமாலை யாகத் தானுதித்து 

           வெட்டுக் காரணமாய் விழுந்ததுவே        255 



என்னவிதி என்ன கருமமிது வந்த 

                 ஈஷ ....... மாரிச மாகுமென் றது 

மன்னவனும் வாளைத் தானுருவி உதிர 

                மாய்த்திடு வேனென்று தானினைந்தான்         256



நாரத மாமுனி பாடிவர நந்தி 

           யீசுவரர் கட்டியங் கூறினெழுந் தவர் 

பார்புகழும் தெய்வ லோகத்திலே 

             பரமேசு வரர்கொலு விருந்தனரே	        257 



விந்தையதாய்ப் பரமேசு வரரும் அங்காட்டில் 

          வேந்தன் துயரத்தைத் தானறிந்து 

நந்தி யீசுரனைத் தான் அழைத்து அந்த 

          ராசனும் வானில் விழுகாமல் 	        257 



மன்னன் இறவாமல் காரென்று சொல்ல 

          மயானத்தில் நந்தியும் வந்தனரே 

சொன்னமொழி தவறா தவனே பரமே 

           சுவரர் அந்தா லேவா ரார்காண்	        258 



உந்தன்னைப் போலவே வையகத்தில் 

          ராசனொரு வனையும் நான் கண்டதில்லை 

சிந்தை மகிழ்ந்து வரம்குடுக்க 

             பரமே சுரர் இதோ வாரார்காண்	        259 



நந்தியைக் கண்ட அரிச்சந் திரனும் 

            மிதமிஞ்சி யேகோபம் எல்லாந் தணிந்து 

சிந்தை தெளிந்து மனம்ம கிழ்ந்து 

          ராசன் தெளிந்து நிற்கிற வேளையிலே         260



முப்பத்து முக்கோடி தேவர்களும் 

           முனிவோர் களும்கூடி மலர்சொரிய 

தேவ துந்துமி முழங்கிட வேபர 

                  மேசுவரர் மயானத்தில் வந்தனரே 	        261



காசலையாய் அரிச்சந் திரனும் சந்திர 

                 மாமதியும் சத்திய கீர்த்தியுமாய் 

வாசம தாகவே சுற்றிவந்து 

           பரமேசுரர் பாதம் அடிதொழுதார் 	        262



பாதங்கள் செய்தமா பாவியை நானுந்தன் 

          பாதத்தைக் கண்டு பணிந்ததனால் 

தீவினை கருமந்தான் தீந்து முந்தி 

          செல்வமாய்க் காட்சியும் பெற்றேனே.         263



சுத்தமாய் நாடு துணையிழந் தெந்தன் 

           தோகையும் மந்திர மகனிழந்தும் 

அத்தனே நான்செய்த பாவங்கள் எல்லாம் 

           இப்போ சித்தம் மகிழ்ந்தருள் புரிவீர்         264



இந்தப் படியரிச் சந்திரனும் 

          பரமேசுரர் பாதம் அடிதொழுது 

விந்தைய தாக மயானமெல்லாம் முத்து 

           மடைகளும் ரெத்தின மாளிகையும்	        265 



கோபுரமும் மணிவா சல்களும் ரிஷி 

                 ஆலயமும் சொர்ண மாமதிலும் 

புகழுஞ் சிவாலய மும்நந்த 

           வனங்களும் தென்னஞ் சோலைகளும்         266



வாசினை யாகமலர் மயானமெல் லாம்புஷ்ப 

          மாரி யாகவே சொரிந்திடவே 

ஈச ரெழுந்து வலம்புரிந்து இராச 

          போசனுக்கு அளித்தான் புரிவார்	        267 



அண்டரும் தேவ ரனைவோ ரும்முனி 

                 யானவரும் பொய்யுரைப் பார்கள் 

மண்டலம் புகழும்மார்க் கண்டனுக்கு நல்ல 

          வார்த்தை தரய வளங்குடுத்தோம்	        268 



நாக்கினிலப் பொய்யுரை யாததினால் லோக 

           ராசருக் கெல்லாஞ் சிரோமணிதான் 

பாக்கிய வானென்று தானழைத் தீசர் 

           பாகமொடு வெண்ணீறு தான்தரித்து         269



சுப்பிர மணிய ரிடத்தினிலே பரமேசர் 

                 எழுந்து அருள் புரிவார் 

அற்புத மானஅரிச் சந்திர ராசன் 

              அரும்தவத் தினால்பெத் தெடுத்த	        270 



மைந்தன் உயிரை யெழுப்பென்று சொல்லவே 

                 மன்னவன் ஈசரைப் போற்றி செய்து 

எந்தன் மகனுக்கு முன்னாக காசி 

                  மைந்தனைத் தானும் எழுப்பும் அய்யா         271



ஈசர் எழுந்து வரம்புரிந்து முனி 

            ஈசுவரர் தனைப்பார்த்து ஏதுசொல்வார் 

ராசனைப் போலவே வையத்தில் முனி 

            ஈசரே நான்கண்ட தில்லை யென்றே         272



சிந்தை களிகூர்ந் தீசுவரரும் காசி 

          மைந்தனை முன்னே யெழுப்பு மென்றார்        273 



பாலர் இருவரையும் தான்எழுப்பிப் 

           பரமேசுரர் பாதம் அடிதொழுது 

வாலைய தாகிய லோகிதனைப் பார்த்தீசர் 

          அருள்புரிந்து ஏது சொல்வார் 	        274



உத்தம னானஉன் தந்தையைப் போலவே 

           உலகமெல்லாம் நீயோர் குடைக்குள் 

சத்திய வாக்குத் தவறாமல் அப்ப 

          சித்தம் மகிழ்ந்துமே வாழ்ந்தி ருப்பாய்         275



போசன் அரிச்சந்திர ராசனுக்குப் 

             பரமே சுவரர் எழுந்தருள் புரிந்து 

வாசினை யாகவே அயோத்தி யாபுரி 

          வாழ்ந்து வெகுகாலந் தானிருக்க	        276 



மைந்தனுக்குப் பட்டங் கட்டி வைத்துந்தன் 

           மனதிலே நினையும்தான் நினைத்தால் 

செந்திரு வாகிய சொர்க்கத்தி லேமனஞ் 

               சிந்தை மகிழ்ந்துன்னை வைப்பனென்றார்	277 



வந்து வீர வாகு கடுமை யதாய் 

           சுடுகாடும் மயானமும் தான்காத்து 

தந்திர மாகவே ராசரீ கஞ் செய்யத் 

            தகுமோ யென்னை நகைப்பாரே 	        278



ஈனப் பறையனும் இல்லை பிள்ளாய் 

                  இமதனம் ராசனுந்தா மும்பிள்ளையாய் 

வானவர் இந்திரன் சபைதனிலே உந்தன் 

           மனதைச் சோதிக்க செய்ததுதான் 	        279



ஆதியே சுந்தர ஈசுவரரே தேவர் 

            அருகில் சொன்ன சபதந்தான் 

நீதிய தாகவே வாதுக ளில்லாமல் 

            சோதி யெவர்க்கு மருள்புரிவீர்	        280 



இப்படியே ராச ரிருப்பதுண் டோமுனி 

          ஈசு வரரே புவியரசனே 

சொல்படி வாக்குகள் இல்லை யென்று 

                  ராசன் சொன்னாகாண் மாமுனியே 	        281



வாதுகள் பேசின மாமுனி யேகுரு 

                  வசிஷ்டரே உந்தன் சிஷ்யருக்கு 

ஏதேனு மானாலும் செய்தவசிலே 

          ஈந்து நீபாதி கொடுமெனவே 	        282



மந்திரத்தில் உபதேசம் அறிந்தபேர்  

                  வசிஷ்டரும் விசுவா மித்திரரும் 

சிந்தை மகிழ்ந்தவர் செய்தவசில் பாதி 

            சேகர மாகவே தான்கொடுத்தார்	        283 



தேவர்களைப் பார்த்து ஈசுவரரும் மனஞ் 

          சிந்தை மகிழ்ந்து அருள்புரிவார் 

காவலனை அரிச்சந் திரனுக்குப் பட்டங் 

                  கட்டிவைத்து வாங்க ளென்று சொல்லி 

நாவலர் வந்து பணிந்திடவே 

           செகதீசன் தானுங் கயிலைக் கேகினரே         284



இந்திரன் தேவர் முதலான ரிஷி 

            ஈசுவரருங் குருமா முனியும் 

காவல னானஅரிச் சந்திர ராசனும் 

             சவாரி யதாக வருகின் றாரே 	        285



சாமரம் நின்றசைந் தாட விகட 

                  சங்கீத மேளங் கவிபாட 

மாமறை யோர்கள் வேதஞ் சொல்ல 

           ராசனும் வாழும் அயோத்திக்கி வந்தனரே         286



வையக மெல்லாம் பணிந்திடவே ரெத்தின 

                  மாணிக்க முடிதரித் திடவே 

திட்டமுடன் ரெத்தின சிம்மாசனந் 

                  தன்னில் கொலுவி ருந்தார்		        287 



தாரை தவிலோடு நாகசரம் பம்பை 

                தம்பட்டம் கின்னரி தான்முழங்க 

பாரினில் தருமவா னென்று சொல்லப் 

           புகழ்படைத்து மன்னவர் தான்வணங்க 

ஆறினி லொன்று கடமை கொண்டு 

          அரிச்சந்திர ராசனுங் கொலுவிருந்தான்        288 



வந்து அயோத்தி நகராளும் 

                  மன்னன்அரிச் சந்திரன் வன்மைதன்னைச் 

சிந்தை மகிழ்ந்து படிப்ப வர்க்கொரு 

            தீவினை வாராது தோழிப் பெண்ணே         289



நீதியாய் அரசாளு கின்ற துரை நீதான் 

            அரிச்சந்திரன் பார்த்து அதைக் 

காதினில் கேட்டு மனமகிழ்ந் தார்க்கு 

          வந்த வினையோடும் தோழியரே 	        290



நீதிய தாகவே பாடும் புலவர்கள் 

          நிச்செய மாகவே வாழ்க வென்று 

சோதி திருவாலங் காட்டைப் போற்றித் 

            தொழுது கும்மி யடியுங்கடி 		        291



பத்திய தாகவே அயோத்தி யாபுரி 

          பாரினிலே தருமந்தான் விளங்கும் 

சத்திய வாக்கரிச் சந்திர ராசனை 

          நித்தியம் சோஸ்திரம் செய்யுங்கடி	        292 



எந்தன் குருவான சுப்பரா மய்யர் 

            இணையடி பாதம் சிரசில் வைத்து 

செந்தமிழ் பாடின சின்னனந் தன்உடன் 

          சேர்ந்த கிளை அனைவரும் வாழ்கவென்று 

மந்தையிலே கொலுவீத் திருக்கும் முத்து 

          மாரியைப் போற்றி அடிதொழுது 

சிந்தனை யொன்றும் வாராமல் தினம் 

          சுந்தர ராசனைப் போற்றி செய்வேன் 

ஆதர வாகிய விஞ்சையூர் மேவும் 

            அனுமந்த ராயன்சொல் செந்தமிழே.         293



* --*  --*   -- * 




 அரிச்சந்திரன் கும்மி - முக்கியக்   கதாபாத்திரங்கள்  
 






 அரிச்சந்திரன் 	
	கோசல நாட்டு மன்னன்,  திரிசங்கு ராஜாவின் மகன் 


 சந்திரமதி   		
	அரிச்சந்திரனுடைய மனைவி 


 வசிஷ்டர்   		
	முனிவர்


 விசுவாமித்திரர் 	
	முனிவர் 


 நட்சத்திரன் 	
	விசுவாமித்திரருடைய சீடன்


 லோகிதன் 		
	அரிச்சந்திரன் - சந்திரமதி தம்பதியரின் மகன் 


 சத்திய கீர்த்தி 	
	அரிச்சந்திரனின் அமைச்சர் 


 காளகண்டய்யர் 	
	சந்திரமதி, லோகிதனை விலைக்கு வாங்கியவர்


 வீரவாகு		
	அரிச்சந்திரனை அடிமையாகக் கொண்டவன் 



--------




 அரிச்சந்திரன் கதைச் சுருக்கம்  



திரிசங்குவின் மகனான அரிச்சந்திரன் கோசல நாட்டை அயோத்தியிலிருந்து ஆண்டு வந்தான். சந்திரமதியின் திருமணச் சுயம்வரத்தில் கலந்துகொள்ளக் கன்னோசி நாட்டுக்குப் புறப்பட்டுச் சென்றான். சுயம்வர மண்டபத்திற்கு அழைத்துவரப்பெற்ற சந்திரமதியின் கழுத்தில் தாலியிருக்கக் கண்டு ஐயமுற்றான். சிவன் வரமளித்த போது கூறிய "சந்திரமதியின் கணவனாகத் தக்கவன் கண்ணுக்கு மட்டுமே தாலி தோன்றும்,” எனும் வாக்கை உரைத்து அரிச்சந்திரனின் ஐயத்தை மதிதய மன்னன் அகற்றினான். சந்திரமதி வீசிய மாலை அரிச்சந்திரன் கழுத்தில் விழ, திருமணம் நடந்தது. இருவருக்கும் லோகிதாசன் பிறந்தான். அவனுக்கு ஐந்து வயதானது. 



அக்காலகட்டத்தில், புவியிலுள்ள மன்னர்களில் சத்தியநெறி தவறாதவன் யாரென இந்திரன் கேட்க, வசிட்டர் அரிச்சந்திரனைக் குறிப்பிட்டார். விசுவாமித்திரர் அதை மறுக்க, இருவருக்கும் வாக்குவாதம் எழுந்தது. வசிட்டர் தான் கூறியது தவறானால் தன் தவவேடத்தை நீக்கித் தலையில் கட்குடம் தூக்கித் தெற்குத்திசை செல்வதாகவும், விசுவாமித்திரர் தான் கூறியது தவறானால் தன் தவவலிமையில் பாதியை அரிச்சந்திரனுக்கு அளித்து விடுவதாகவும் பந்தயம் கூறினர். 



விசுவாமித்திரர் அரிச்சந்திரனைச் சோதிக்க பூமி வந்தார். தான் செய்யும் யாகத்திற்காக அரிச்சந்திரனிடம் சென்று யானைமேல் இருந்து வலியோன் ஒருவன் வீசும் கவண்கல் சென்றுவிழும் தூரம் வரை பொன் வேண்டும் என்றார். அரிச்சந்திரன் அவ்வளவு பொன்னையும் வழங்கும் நேரத்தில் யாகம் தொடங்கும் நேரத்தில் வந்து பெற்றுக் கொள்வதாகக் கூறிச் சென்றார். 



அரிச்சந்திரனைத் துன்புறுத்தியேனும் பொய்சொல்ல வைக்கவேண்டும் என்னும் நோக்கத்தில் பல விலங்குகளை ஏவி அவனது நாட்டு வளத்தை அழிக்கச் செய்தார். அவ்விலங்குகளை அரிச்சந்திரன் அழித்தான். கொடிய பன்றியொன்றைப் படைத்தனுப்பினார். அதையும் அழித்தான். 



பின்னர், விசுவாமித்திரரின் கோபநெருப்பில் இரு அழகிய புலைப்பெண்கள் தோன்றினர். அவ்விரு பெண்களுக்குக் கலைகளனைத்தையும் கற்பித்து அரிச்சந்திரனிடம் சென்று கலைத்திறனைக் காட்டிப் பரிசாக அவனுடைய மகுடத்தைக் கேட்குமாறும் மறுத்தால் தங்களை மணக்கக் கேட்குமாறும் அதையும் மறுத்தால் தங்களுடன் ஒரு நாள் கூடிக் களிக்க வேண்டுமெனக் கேட்குமாறும் சொல்லியனுப்பினார். 

இருவரும் அவ்வாறே செய்ய, அனைத்தையும் மறுத்து அவர்களைக் காவலரை விட்டுத் தள்ளிவிட்டான் அரிச்சந்திரன். நடந்ததை அறிந்து சினங்கொண்ட முனிவர், அரிச்சந்திரனிடம் சென்றார். தன் பாதம் பணிந்த அரசனைக் காலால் உதைத்து, தான் அனுப்பிய விலங்குகளையும் பன்றியையும் இரு பெண்களையும் துன்பமுறச் செய்த குற்றத்தினைப் பொறுக்கமுடியாது என்றார். அவர் அனுப்பியவை என்று தெரிந்திருந்தால் துன்புறுத்தியிருக்க போவதில்லையென்றும், வந்த பெண்கள் தகாதனவற்றைக் கேட்டதால் துரத்த நேர்ந்தது என்றும் பணிவுடன் கூறினான். 



அவர்களிருவரையும் அவன் மணந்துகொண்டால் அவனுடைய குற்றங்களைப் பொறுத்துக் கொள்வதாகக் கூறினார். அவன் முடியாதென்றான். 



தன்மக்களைப் புலைப்பெண்கள் எனச் சொன்னதால் அரிச்சந்திரன் புலையனுக்கு அடிமையாகும்படி சாபம் தந்து, நாட்டை இழக்க நேரினும் சரி என்றதால் நாட்டைத் தானமாக அளித்துச் செல்லுமாறு கூறினார். அதனால், அவன் காட்டுக்குப் புறப்பட, முன்னர் யாகத்திற்காகக் கொடுத்து வைத்திருந்த பொன்னைத் தருமாறு கேட்டார். நாட்டை இழந்தமையால் அவன் தன்னிடம் பொன்னில்லை எனச் சொன்னான். 



அதுகேட்ட முனிவர், தாரைவார்த்துத் தருகையில் யாகத்திற்கான பொன் உட்பட எனச் சொல்லவில்லையே என்றும் முன் பொன் தருவதாகச் சொல்லவில்லையெனச் சொல்லிச் செல்லுமாறு உரைத்தார். அவனோ காசி நகர் சென்று நாற்பது நாளில் யாகத்துக்கான பொன்னை ஈட்டித் தருகிறேன் என்று கூறி மனைவி, மகன், அமைச்சருடன் சென்றான். அவர்களுடன் தனக்குரிய பொன்னைப் பெற்று வர நட்சத்திரன் என்பவரை முனிவர் அனுப்பினார். தான் உடன் வருவதற்காகத் தனியே பொன்னைக் கூலியாகத் தரவேண்டுமென நட்சத்திரன் கேட்டு மன்னனை ஒப்புக்கொள்ளச் செய்தான். 



முனிவருக்குப் பொன்தர காசி நகரில் சந்திரமதியை விலை கூறினான். அந்தணன் ஒருவனிடம் மனைவியையும் மகனையும் விற்று யானைமேலிருந்து கவண்கல் வீசியெறியும் தொலைவு அளவுக்குப் பொன்பெற்றுத் தந்தான். வீரவாகு என்ற புலையனுக்குத் தன்னை விற்று நட்சத்திரனுக்குக் கூலி கொடுத்தான். வீரவாகு சொற்படி மயானத்தைக் காவல் காத்தான். 



அந்தணனுக்கு அடிமையான சந்திரமதியும் அவள் மகனும் கடுமையாக வேலை செய்தனர். ஒரு நாள் தர்ப்பை கொய்யச் சென்ற லோகிதனைக் கருநாகம் தீண்ட அவன் அங்கேயே இறந்தான். 



மகன் இறந்ததைக் கேட்டுத் துடித்த சந்திரமதி அந்தணரிடம் மன்றாடி அனுமதி பெற்று மகனைத் தேடிக் கண்டுபிடித்து அழுதாள். மயானத்தில் அவனுடலை எரிக்க முயல, காவல் காக்கும் அரிச்சந்திரன் தடுத்தான். கால்பணம், ஆடை, வாய்க்கரிசி ஆகியவற்றைத் தந்தபின் எரிக்கச் சொன்னான். தன்னிடம் எதுவுமில்லையென அவள் கூற, கழுத்தில் இருக்கும் தாலியைச் சுட்டினான். 



கணவனைத் தவிர வேறெவருக்கும் புலப்படாத தாலி புலையன் கண்ணுக்குத் தெரிகிறதே என அவள் புலம்ப, அவள் சந்திரமதிதான் என உணர்கிறான் அரிச்சந்திரன். தன் மகனின் நிலையறிந்து அழுத அவன், தான் அடிமையான விதத்தைக் கூறினான். 



பிணஞ்சுடத் தரவேண்டிய கால்பணத்தையும் ஆடையையும் அவள் வேலை பார்க்கும் அந்தணரிடம் வாங்கிவருமாறு கூறினான். சந்திரமதியும் மகனுடலை மயானத்தில் விட்டுச் சென்றாள். அவள் செல்லும் வழியில் விசுவாமித்திரர் ஏவிய மூவர் காசிமன்னன் மகனைக் கொன்று உடலைப் போட்டுச் சென்றனர். அவ்வுடலைப் பார்த்து சந்திரமதி தன் மகனோ என்றெண்ணிக் கையிலெடுத்தாள். காசிமன்னன் மகனைத் தேடிவந்த காவலர்கள் அவள்தான் காசிமன்னன் மகனைக் கொன்றவள் என முடிவு செய்து மன்னனிடம் கட்டியிழுத்துச் சென்றனர். அவள் கொன்றிருக்கமாட்டாளோ என்று மன்னன் ஐயுற்றாலும் சூழல் அவளைக் குற்றவாளியாக எண்ணச் செய்ய, அவன் அவையோரிடம் கருத்துகேட்டான். அங்குத் தோன்றிய விசுவாமித்திரர் அவள் தலையை வெட்டி தண்டனை அளிக்க வேண்டுமென்றார். 



காசிமன்னன் வீரவாகுவிடம் வாள்தந்து வெட்டுமாறு ஆணையிட்டான். வீரவாகு அப்பொறுப்பை அரிச்சந்திரனிடம் ஒப்படைத்தான். அப்பொழுதும், பொய் சொன்னால் காப்பதாக விசுவாமித்திரர் கூற, அவன் மறுத்து சந்திரமதியை வெட்ட வாளை ஓங்க, அது அவள் கழுத்தில் பூமாலையாக விழுந்தது. 

சிவன், திருமால், பிரமன் முதலான தெய்வங்களும் தேவரும் வசிட்டரும் விசுவாமித்திரரும் அவனைப் புகழ்ந்துரைத்தனர். லோகிதனும் காசிமன்னன் மகனும் உயிர்பெற்று மீண்டனர். அனைவரும் வாழ்த்த அரிச்சந்திரன் மறுபடியும் அயோத்தி சென்று நீண்ட நெடுங்காலம் புகழுடன் வாழ்ந்துவந்தான். 

------------




 துணைநூற் பட்டியல்
 



1. இரங்கசாமி முதலியார், அ (பதி.), அரிச்சந்திரன் கும்மி, பூமகள் விலாசம் பிரஸ், சென்னை, 1935. 



2. இராமசாமிப்புலவர், சு.அ, அரிச்சந்திர புராணம் (உரை நடை), திருநெல்வேலித் தென்னிந்திய சைவசிந்தாந்த நூற் பதிப்புக் கழகம், திருநெல்வேலி, 1961. 



3.   சண்முகசுந்தரம், சு., தமிழில் நாட்டுப்புறப் பாடல்கள், மணிவாசகர் பதிப்பகம், சென்னை, 1995. 



4. சரவணப்பெருமாள், அரிச்சந்திர புராணக் கும்மி,  ஹமீதிய்யா பிரஸ், நாகப்பட்டணம், 1911. 



5.  சுப்பிரமணிய செட்டியார், அரிச்சந்திரன் கொம்மி, திருமகள் விலாச அச்சுக்கூடம், 1875. 



6. சுப்பிரமணியன், ச.வே மற்றும் விஜயலட்சுமி, ர (பதி), தமிழ் இலக்கியக் கொள்கை 7, உலகத்தமிழாராய்ச்சி நிறுவனம், 1981. 



7.  நரசிம்மையர், அரிச்சந்திர மகாராஜன்பேரில் மனோன்மணிக்கும்மி, அருட்பிரகாச அச்சுக்கூடம், திருத்தொட்டிக்கலை, 1880. 



8.  பரந்தாமனார், அ.கி., கவிஞராக, பாரிநிலையம், சென்னை , 1975. 



9. மணிகண்டன், ய (பதி), அரிச்சந்திரன் அம்மானை, சரசுவதி மகால் நூலகம், தஞ்சாவூர், 1995. 



10.  அரசினர் கீழ்த்திசைச் சுவடிகள் நூலக மூவருட தமிழ்ச் சுவடி விளக்க அட்டவணை, தொகுதி - 12, பகுதி - 2, சென்னை , 1961. 

---------------  





This file was last updated on 20 Nov. 2020. 

Feel free to send the corrections to the webmaster. 





